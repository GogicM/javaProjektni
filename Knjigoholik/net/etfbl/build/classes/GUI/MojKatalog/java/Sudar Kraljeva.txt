Melindi

PROLOG
Rep komete širio se preko zore, crvena posekotina krvarila je nad liticama
Zmajkamena poput rane na ružičastom i purpurnom nebu.
Meštar je stajao na svom vetrom šibanom balkonu. To je bilo mesto na koje su
stizali gavranovi, nakon dugačkog leta. Njihov izmet prekrivao je kamena čudovišta
koja su ga, dvanaest stopa visoka, nadvisivala s obe strane, paklenog psa i zmaja
škorpiona, dvoje od hiljada što su ćutljivo čuvale zidine drevne tvrđave. Kada je
prvi put došao u Zmajkamen, osetio se nelagodno zbog te vojske kamenih nakaza,
ali se, kako su godine prolazile, na njih navikao. Sada ih je gledao kao stare
prijatelje. Njih troje su zajedno sa strepnjom posmatrali nebo...
Meštar nije verovao u znamenja. A ipak... koliko god da je star bio, Kresen
nikada ne beše video kometu ni upola tako svetlu, niti takve boje, te užasne boje,
boje krvi, i vatre i sumraka. Pitao se da li su i kamena čudovišta ikada videla išta
slično. Bila su tu toliko pre njega, i biće i dalje tu još dugo nakon što njega više ne
bude. Kada bi samo kameni jezici umeli da govore...
Kakva ludost. On se nasloni na ogradu, dok je pod njim more tuklo o stene, i pod
prstima oseti hrapav crni kamen. Bavim se kamenim čudovištima i proročanstvima
na nebesima. Star sam čovek, na pragu smrti, a postao sam ponovo luckast kao
dete. Zar ga je čitavog života s mukom sticana mudrost napustila zajedno sa
zdravljem i snagom? On je meštar, izučio je znanja i iskovao lanac u velikoj
starigradskoj Citadeli. Na šta je to spao, kada mu praznoverice ispunjavaju glavu,
kao nekom neukom nadničaru?
A ipak... a ipak... kometa je sada gorela i preko dana, bledosivi pramenovi pare
dizali su se iz raselina na Zmajplanini, iza zamka, a juče je beli gavran doneo vesti
iz same Citadele, vesti dugo očekivane, ali ipak zbog toga ne manje zloslutne, vesti
da je letu došao kraj. Sve su to znamenja. Previše znamenja da bi pred njima
mogao da zažmuri. Šta sve to znači? Požele da zavapi.
„Meštre Kresene, imamo posetioce.“ Pilos je govorio tiho, kao da ne želi da
uznemiri Kresenove duboke misli. Da zna kakvih mu je gluposti glava puna, vikao
bi. „Princeza hoće da vidi belog gavrana.“ Obazriv kao i uvek, Pilos ju je sada
zvao princeza, pošto je njen gospodar otac sad bio kralj. Kralj zadimljene stene u
velikom slanom moru, ali ipak kralj. „Njena luda je s njom.“
Starac se okrenu od zore, pridržavši se za zmaja škorpiona. „Pomozi mi da
dođem do stolice, pa ih onda uvedi.“
Uzevši ga pod ruku, Pilos ga uvede unutra. U mladosti je Kresen koračao hitro,
ali sada mu se bližio osamdeseti imendan, i noge mu behu krhke i slabe. Pre dve
godine je pao i slomio kuk, i prelom nikada nije valjano zarastao. Kada se prošle
godine razboleo, Citadela je iz Starigrada poslala Pilosa, tek koji dan pre nego što
je Stanis zatvorio ostrvo... da mu pomogne u radu, rečeno je, ali je Kresen znao

istinu. Pilos je došao da ga zameni kada umre. To mu nije smetalo. Neko će morati
da zauzme njegovo mesto, i to ranije no što bi on želeo...
Dozvolio je mladiću da ga smesti iza njegovih knjiga i hartija. „Idi i dovedi je.
Gospu ne valja ostavljati da čeka.“ Mahnuo je rukom: slabašan gest žurbe čoveka
koji više nije sposoban da žuri. Koža mu beše izborana i prekrivena pegama, tanka
poput papira, tako da je jasno video vene i oblike kostiju pod njom. A kako su
samo drhtale, te njegove ruke, nekada tako sigurne i spretne...
Kada se Pilos vratio, sa njim je bila i devojčica, stidljiva kao i uvek. Iza nje je,
vukući noge i poskakujući u stranu, onim svojim neobičnim hodom, ušla luda. Na
glavi joj je bila imitacija kacige, načinjena od starog limenog vedra, za koje su bili
privezani jelenski rogovi iskićeni kravljim klepetušama. Sa svakim grčevitim
korakom, zvona su ječala, svako drugačijim glasom, klang-a-dang bong-dong
ring-a-ling klong klong klong.
„Pilose, ko nam je to tako rano došao u goste?“ reče Kresen.
„Ја sam, meštre, i Zakrpa.“ Nevine plave oči zatreptaše na njega. Lice joj, avaj,
ne beše lepo. Devojčica je imala četvrtastu isturenu bradu svog gospodara oca i
klempave majčine uši, i uz to još jednu manu, posledicu napada sivih ljuspi koji ju
je umalo odneo dok je još bila u kolevci. Preko polovine jednog obraza, sve do
vrata, koža joj je bila mrtva i suva, ispucala i oljuštena, sivocrna, a na dodir poput
kamena. „Pilos je rekao da možemo da vidimo belog gavrana.“
„Naravno da možete“, odgovori Kresen. Kao da je ikada išta mogao da joj
odbije. Njoj je i previše u životu bilo uskraćeno. Ime joj beše Širin. Narednog
imendana napuniće deset godina, i beše najtužnije dete koje je meštar Kresen u
životu video. Njena tuga je moja sramota, pomisli starac, još jedan znak moga
neuspeha. „Meštre Pilose, budi ljubazan i donesi pticu, da je vidi gospa Širin.“
„Biće mi zadovoljstvo“ Pilos beše uljudan mladić, tek zakoračio u dvadeset i
petu, ali ozbiljan kao šezdesetogodišnjak. Da je samo imao više duha, više života u
sebi; upravo su oni ovom mestu najviše nedostajali. Sumornim mestima treba
vedrine, ne ozbiljnosti, a Zmajkamen beše i te kako sumoran, usamljena tvrđava
usred mokre pustoši, okružena olujama i solju, sa zadimljenom senkom planine za
leđima. Meštar mora da ide kuda god ga pošalju, tako da je Kresen došao ovamo sa
svojim gospodarom pre nekih dvanaest godina, i služio je, i to je služio dobro. Ali
ipak nikada nije zavoleo Zmajkamen, niti se tu ikada zaista osećao kao kod kuće. U
poslednje vreme, kada bi se budio iz nemirnih snova, koje je sve redovnije
pohodila crvena žena, često nije znao gde se nalazi.
Luda okrenu svoju išaranu glavu da bi gledao kako se Pilos penje uz gvozdene
stepenice do odaje s gavranovima. Od tog pokreta mu zazvečaše zvona. „Ispod
mora, ptice za perje krljušt imaju“, zapeva, zvoneći. „Znam to, znam to, o, o, o.“
Čak i za ludu, Zakrpa beše veoma jadan stvor. Možda je nekada i mogao da
izazove bure smeha kakvom duhovitom doskočicom, ali mu je more oduzelo tu
moć, a uz nju i pola uma i celokupno pamćenje. Bio je mekan i pregojen, često je

drhturio i grčio se, često govorio potpuno nesuvislo. Devojčica je bila jedina
osoba koja mu se sada smejala, jedina kojoj je bilo stalo da li je on živ ili mrtav.
Ružna devojčica, jadna luda i meštar - divna družina... eto priče da natera
čoveku suze na oči. „Sedi sa mnom, dete.“ Kresen je pozva bliže. „Poranila si s
posetom, zora tek što je svanula. Trebalo bi da si ušuškana u krevetu.“
„Sanjala sam ružne snove“, reče mu Širin. „О zmajevima. Dolazili su da me
pojedu.“
Kresen je znao da devojčicu oduvek muče košmari. „О tome smo već
razgovarali“, reče nežno. „Zmajevi ne mogu da ožive. Oni su isklesani u kamenu,
dete. U stara vremena, naše ostrvo bilo je najzapadnija tačka velike Slobodne
zemlje Valirije. Valirjani su podigli ovaj zamak, a oni su znali veštine oblikovanja
kamena koje smo mi u međuvremenu zaboravili. Zamak mora da ima kule na
mestima gde se dva zida spajaju, radi odbrane.
Valirjani su te kule sazdali u obličju zmajeva, da bi izgledale što strašnije, kao
što im i na bedemima namesto zubaca stoje hiljade kamenih čudovišta“ Svojom
pegavom i starom šakom on uze njenu, malu i ružičastu, i nežno je steže. „Prema
tome, nemaš čega da se bojiš.“
Širin ne beše ubeđena. „А šta je sa onim na nebu? Dala i Matrisa su pričale kraj
bunara, i Dala je rekla da je čula crvenu ženu kako kaže majci da je to zmajev dah.
Ako zmajevi dišu, zar to ne znači da se vraćaju u život?“ Crvena žena, gorko
pomisli meštar Kresen. Dovoljno je zlo što je majci napunila glavu svojim
ludostima, mora li da zatruje i kćerine snove? Strogo će porazgovarati sa Dalom i
upozoriće je da ne širi takve priče. „То na nebu je kometa, milo dete. Zvezda
repatica, izgubljena na nebesima. Uskoro će nestati, i za naših života nećemo je
ponovo videti. Veruj mi.“
Širin hrabro klimnu glavom. „Majka kaže da beli gavran znači da je letu kraj.“
„Tako je, moja gospo. Beli gavranovi lete samo iz Citadele.“ Kresen prinese
prste lancu oko svoga vrata, čija svaka karika beše iskovana od različitog metala,
označavajući drugu oblast znanja koju je savladao; meštrova ogrlica, simbol
njegovog reda. U gordosti mladih dana lako ju je nosio, ali sada mu beše teška, a
metal hladan na koži. „Oni su veći od drugih gavranova, i pametniji, odgajeni da
prenose samo najvažnije poruke. Ovaj je došao da nam kaže kako se Konklava
okupila, razmotrila izveštaje i merenja svih meštara iz čitavog kraljevstva, i
objavila da je ovo dugačko leto napokon gotovo. Deset godina, dva obrta i šesnaest
dana je trajalo, najduže leto u ljudskom pamćenju.“
„Da li će sada da zahladni?“ Širin beše letnje dete, i nikada nije spoznala
istinsku hladnoću.
„S vremenom“, odgovori meštar Kresen. „Ako su bogovi milostivi, daće nam
toplu jesen i obilnu žetvu, da se spremimo za predstojeću zimu.“ Kmetovi su
govorili da dugačko leto znači još dužu zimu, ali meštar nije video razloga da plaši
dete takvim pričama.

Zakrpa zazvoni svojim zvonima. „Pod morem je uvek leto“, zapeva. „Sirene u
kosama nose morske zvezde i pletu haljine od srebrnih morskih trava. Znam to,
znam to, o, o, o.“
Širin se zakikota. „Volela bih da imam haljinu od srebrnih morskih trava.“
„Pod morem, sneg naviše pada“, reče luda, „а kiša je ko pepeo suva. Znam to,
znam to, o, o, o.“
„Stvarno će padati sneg?“ upita dete.
„Hoće“, reče Kresen. Ali se iskreno nadam da neće početi još godinama, a da
ni onda neće dugo trajati. „Ah, evo Pilosa sa pticom!“
Širin oduševljeno uskliknu. Čak je i Kresen morao da prizna kako ptica pruža
čudesan prizor, bela kao sneg i veća od sokola, sjajnih crnih očiju koje su govorile
da to nije običan albino, već pravi rasni beli gavran iz Citadele. „Ovamo!“ pozva
on. Gavran raširi krila, vinu se u vazduh, pa bučno zalepeta preko sobe i spusti se
na sto kraj njega.
„Idem da vam donesem doručak“, oglasi se Pilos. Kresen klimnu glavom. „Ovo
je gospa Širin“, reče gavranu. Ptica zamahnu glavom gore-dole, kao da se klanja.
„Gospa“, zagrakta. „Gospa.“
Devojčica razrogači oči. „On govori!“
„Poneku reč. Kao što sam rekao, te su ptice veoma pametne.“
„Pametna ptica, pametan čovek, pametna pametna luda“, reče Zakrpa, zvoneći.
„О, pametna pametna pametna luda.“ I zapeva. „Senke dolaze da plešu, moj
gospodaru, plešu, moj gospodaru, plešu, moj gospodaru“, pevao je, poskakujući s
noge na nogu. „Senke dolaze da ostanu, moj gospodaru, ostanu, moj gospodaru,
ostanu, moj gospodaru.“ Grčevito je zabacivao glavu sa svakom rečju, i zvona na
rogovima mu zaječaše.
Beli gavran prestrašeno graknu i odleprša do gvozdene ograde stepeništa. Širin
kao da se nekako smanji. „Stalno to peva. Rekla sam mu da prestane, ali neće. A
mene to plaši. Nateraj ga da prestane.“
A kako to da uradim ? pitao se starac. Jednom davno sam mogao da ga
ućutkam zanavek, ali sada...
Zakrpa im je došao kao dečak. Nikad neprežaljeni lord Stefon našao ga je u
Volantisu, na drugoj obali Uskog mora. Kralj - stari kralj, Eris II Targarjen, koji u
to vreme još nije bio toliko lud - bio je poslao lorda da nađe nevestu za princa
Regara, pošto ovaj nije imao sestru kojom bi se oženio. „Našli smo izvrsnu ludu“,
pisao je Kresenu, dve sedmice pre no što je trebalo da se vrati kući iz svoje
bezuspešne potrage. „Tek je dečak, ali je okretan kao majmun i duhovit kao četa
dvorana. Žonglira i zagoneta, i izvodi čarolije i lepo peva na četiri jezika. Otkupili
smo mu slobodu i nadamo se da ćemo ga povesti sa sobom. Roberta će oduševiti, a
Stanisa možda s vremenom čak i naučiti da se smeje.“
Kresena rastuži uspomena na to pismo. Niko nikada nije naučio Stanisa kako da
se smeje, dečak Zakrpa najmanje od svih. Oluja je došla iznenadno, urlajući, i

Brodolomni zaliv je opravdao svoje ime. Lordova galija Ponosni vetar potonula je
pred njegovim zamkom. Dva starija sina su sa zidina gledala kako se očev brod
razbija o stene i kako ga guta voda. Stotinu veslača i mornara utopilo se s lordom
Stefonom Barateonom i njegovom gospom suprugom, i danima su nakon toga plime
izbacivale nove naduvene leševe na žalo pod Krajolujem.
Dečaka je more izbacilo trećeg dana. Meštar Kresen je sišao sa ostalima, da
prepozna mrtve. Kada su našli ludu, bio je go, kože bele i smežurane, i prekrivene
vlažnim peskom. Kresen je pomislio da je posredi još jedan leš, ali kada ga je
Džomi zgrabio za članke da ga odvuče do kola, dečak se zakašljao i seo. Džomi se
do svoje smrti kleo da je Zakrpina koža na dodir bila hladna kao led.
Niko nikada nije objasnio ona dva dana što ih je luda provela u moru. Ribari su
pričali da ga je sirena naučila da diše vodu, u zamenu za njegovo seme. Sam
Zakrpa nije ništa govorio. Duhoviti, pametni momak o kome je pisao lord Stefon
nikada nije stigao do Krajoluja; dečak koga su našli bio je neko potpuno drugi,
skrhanog tela i uma, jedva sposoban za govor, a kamoli za duhovitosti. A ipak
njegovo lice lude nije ostavljalo sumnje o kome je reč. U Slobodnom gradu
Volantisu običaj je bio da se lica robova i slugu tetoviraju; od vrata do čela
dečakovo lice prekrivala je karirana zeleno-crvena šara.
„Nesrećnik je lud, i trpi silne bolove, i nije od koristi nikome, a ponajmanje
sebi“, rekao je stari ser Harbert, u to doba kaštelan Krajoluja. „Najveće milosrđe
bilo bi dati mu punu čašu makovog mleka. Bezbolan san, i beskonačan. Blagosiljao
bi nas, kada bi imao dovoljno pameti.“ Ali Kresen nije na to pristao, i napokon je
prevagnuo. Da li je Zakrpa zbog te pobede bio srećniji, on nije umeo da kaže, čak
ni danas, nakon tolikih godina.
„Senke dolaze da plešu, moj gospodaru, plešu, moj gospodaru, plešu, moj
gospodaru“, pevala je luda i dalje, vrteći glavom i nagoneći zvona da sve jače
biju. Bong dong, ring-a-ling, bong dong.
„Gospodaru“, graktao je beli gavran. „Gospodaru, gospodaru, gospodaru.“
„Luda peva šta joj se prohte“, reče meštar svojoj nemirnoj princezi. „Ne smeš
da primaš njegove reči k srcu. Sutra će se možda prisetiti neke druge pesme, i ovu
više nikada nećeš čuti.“ Lepo peva na četiri jezika, pisao je lord Stefon...
Pilos se pojavi na vratima. „Meštre, oprosti.“
„Zaboravio si kašu“, reče Kresen, začuđen. To nije bilo nimalo nalik na Pilosa.
„Meštre, ser Davos se sinoć vratio. Pričaju o tome u kuhinji. Mislio sam da ćeš
smesta hteti da znaš.“
„Davos... sinoć, kažeš? Gde je sada?“
„S kraljem. Proveli su gotovo čitavu noć zajedno.“
Bilo je vremena kada bi ga lord Stanis probudio, bez obzira na čas, da bude uz
njega i da ga savetuje. „Trebalo je da mi jave“, snuždeno će Kresen. „Trebalo je
da me probude.“ Pa lagano pusti Širininu šaku. „Oprosti mi, moja gospo, ali moram
da razgovaram s tvojim gospodarom ocem. Pilose, daj mi ruku. U ovom zamku ima

previše stepenica; ponekad mi se čini da svake noći dodaju još po nekoliko, samo
da bi me jedili.“
Širin i Zakrpa krenuše za njima, ali devojčici uskoro dosadi starčev spori hod,
pa odjuri napred, praćena ludom, čija su zvona sumanuto tukla.
Zamkovi nisu gostoljubivi prema slabima, podseti se Kresen dok se spuštao niz
zavojite stepenice Tornja morskog zmaja. Lord Stanis će biti u Odaji obojenog
stola, na vrhu Kamenog bubnja, središnje utvrde Zmajkamena, tako nazvane po
tutnjavi i grmljavini koju su njeni drevni zidovi proizvodili za vreme oluja. Da bi
stigli do njega, moraće da pređu galeriju, prođu kroz srednje i unutrašnje zidine s
njihovim stražarima, kamenim čudovištima i kapijama od crnog gvožđa, i popnu se
uz tolike stepenice da je Kresenu bilo muka i od same pomisli na njih. Mladići su
preskakali po dve stepenice odjednom; za starca bolnog kuka, svaka je bila
mučenje. Ali lord Stanis nije ni pomišljao da dođe k njemu, tako da se meštar
pomirio sa tim iskušenjem. Bar mu je Pilos pomagao, i na tome je bio zahvalan.
Vukući se niz galeriju, prošli su pored niza visokih lučnih prozora s kojih se
dobro videlo spoljnje dvorište i zidine, i ribarsko selo iza njih. U dvorištu, strelci
su vežbali gađanje, uz povike: „Napni, ciljaj, odapni!“ Zvuk njihovih strela
podsećao je na jato ptica koje uzleće. Gardisti su hodali po zidinama, izvirujući
između kamenih čudovišta na vojsku ulogorenu napolju. Jutarnji vazduh beše
magličast od logorskih vatri, jer tri hiljade ljudi upravo je sedalo za doručak pod
barjacima svojih lordova. Iza prostranog logora, sidrište beše načičkano
brodovljem. Nijednoj lađi koja je u proteklih pola godine prošla blizu Zmajkamena
nije više bilo dozvoljeno da ode. Gnev lorda Stanisa, ratna galija sa tri palube i tri
stotine vesala, delovala je gotovo mala, onako okružena trbušastim karakama i
kogama.
Gardisti pred Kamenim bubnjem znali su meštre po viđenju, pa ih propustiše.
„Čekaj ovde“, reče Kresen Pilosu kada uđoše. „Bolje je da ga vidim nasamo.“
„Uspon je dugačak, meštre.“
Kresen se osmehnu. „Misliš da sam to zaboravio? Ovim stepenicama sam se
popeo toliko puta da svaku znam ponaosob.“
Na pola puta, zažali zbog te odluke. Taman zastade da povrati dah i da mu bol u
kuku mine, kada začu zvuk čizama na kamenu i nađe se licem u lice sa ser Davosom
Sivortom, koji je silazio.
Davos beše sitan čovek, a nisko poreklo jasno mu se videlo na neuglednom licu.
Iznošen zeleni plašt, šaren od soli i kiše i izbledeo od sunca, prekrivao mu je uska
ramena, smeđi dublet i čakšire, koji su mu se slagali sa smeđim očima i kosom.
Oko vrata mu je sa uzice visila vrećica od izlizane kože.
Kratka brada beše mu prošarana sedim vlasima, a na obogaljenoj levoj šaci
nosio je kožnu rukavicu. Kada ugleda Kresena, on zastade.
„Ser Davose“, reče meštar. „Kada si se vratio?“
„Pre osvita, po mrklom mraku. To mi je omiljeno vreme.“ Pričalo se da niko

nikada nije upravljao brodom po noći ni upola tako dobro kao Davos Kratkoruki.
Pre nego što ga je lord Stanis proizveo u viteza, bio je najozloglašeniji i
najneuhvatljiviji krijumčar u svih Sedam kraljevstava.
„I?“
Čovek odmahnu glavom. „Onako je kao što si ga i upozorio. Oni se neće dići,
meštre. Ne za njega. Ne vole ga.“
Ne, pomisli Kresen. Niti će ga ikada voleti. On je snažan, sposoban, pravedan.
.. da, pravedan i više no što je mudro... ali to nije dovoljno. To nikada nije bilo
dovoljno. „Razgovarao si sa svima?“
„Svima? Ne. Samo sa onima koji su hteli da me prime. Ne vole ni mene ti
visokorođeni. Za njih ću uvek biti Vitez od Praziluka.“ Leva šaka mu se sklopi,
kratki prsti stegoše se u pesnicu; Stanis im beše odsekao vrške, do prvog zgloba, na
svima osim na palcu. „Prelomio sam hleb sa Galijenom Svonom i starim
Penrouzom, a Tartovi su pristali na ponoćni susret u šumarku. Drugi - pa, Berik
Donderion je nestao, neki kažu da je mrtav, a lord Keron je sa Renlijem. Bris
Narandžasti, od Dugine garde.“
„Dugine garde?“
„Renli je obrazovao svoju vlastitu Kraljevu gardu“, objasni bivši krijumčar, „ali
njih sedmorica ne nose belo. Svaki ima svoju boju. Loras Tirel im je lord
zapovednik.“
Bila je to baš onakva zamisao kakve je obožavao Renli Barateon; veličanstveni
novi viteški red, obznanjen prelepim novim odorama. Još kao dečaku, Renliju su se
dopadale žive boje i bogate tkanine, a mnogo je voleo i da se igra. „Gledajte me!“
vikao bi dok bi, nasmejan, trčao kroz dvorane Krajoluja. „Gledajte me, ja sam
zmaj“, ili: „Gledajte me, ja sam čarobnjak“, ili: „Gledajte me, gledajte me, ja sam
kišni bog!“
Odvažni dečačić divlje crne kose i očiju punih smeha sada je bio odrastao
čovek od dvadeset jedne godine, a još uvek se igrao svojih igara. Gledajte me, ja
sam kralj, pomisli Kresen tužno. O, Renli, Renli, milo moje dete, da li znaš šta si
uradio? I da li bi mario i da znaš? „Kako su lordovi obrazložili svoje odbijanje?“
upita on ser Davosa.
„Ра, što se toga tiče, neki su mi pružili lepe reči, a neki iskrene, neki su našli
izgovore, neki obećanja, a neki su samo lagali.“ Sleže ramenima. „Naposletku, reči
su samo vetar.“
„Nisi mogao da mu doneseš nadu?“
„Samo lažnu, a to nisam želeo“, reče Davos. „Od mene je dobio istinu.“
Meštar Kresen se priseti dana kada je Davos proizveden u viteza, nakon opsade
Krajoluja. Lord Stanis i mala posada držali su zamak skoro godinu dana, protiv
velike vojske lordova Tirela i Redvina. Čak im je i more bilo zatvoreno, danju i
noću njime su kružile Redvinove galije, na čijim se katarkama vijorio tamnocrveni
barjak Senice. U Krajoluju, konji su bili odavno pojedeni, nije više bilo ni pasa ni

mačaka, i posada beše spala na korenje i pacove. A onda dođe noć mladog meseca
i crnih oblaka koji sakriše zvezde. Obavijen tamom, krijumčar Davos usudio se da
se provuče između Redvinovih galija i stena Brodolomnog zaliva. Njegov brodić
imao je crn trup, crna jedra, crna vesla, a bio je pun praziluka i usoljene ribe. Nije
toga bilo previše, tek toliko da posada ostane u životu dok Edard Stark nije stigao
do Krajoluja i razbio opsadu.
Lord Stanis je nagradio Davosa dobrom zemljom na Besnom rtu, malom utvrdom
i viteškim počastima... ali je takođe odlučio da ovaj mora ostati bez vršaka svih
prstiju na levoj ruci, kako bi platio za sve godine krijumčarenja. Davos je to
prihvatio, pod uslovom da nožem barata Stanis lično; nije hteo da prihvati kaznu od
manje dostojnih ruku. Lord je upotrebio kasapsku sataru, kako bi sekao pravilnije i
tačnije. Nakon toga, Davos je odabrao ime Sivort za svoju novostvorenu kuću, a za
barjak crni brod na svetlosivom polju - s prazilukom na jedrima. Bivši krijumčar
voleo je da kaže kako mu je Stanis učinio veliku uslugu, pošto je sada imao da čisti
i seče četiri nokta manje.
Ne, pomisli Kresen, takav čovek neće pružati lažne nade, niti prikrivati golu
istinu. „Ser Davose, istina ume da bude gorak napitak, čak i za čoveka kao što je
lord Stanis. On ne misli ni na šta drugo sem na povratak u Kraljevu Luku na čelu
sve svoje sile, na to da skrši svoje neprijatelje i uzme ono što mu po pravdi
pripada. Ali sada...“
„Ako odvede ovu malobrojnu vojsku u Kraljevu Luku, poginuće. Ona nije
dovoljno velika. To sam mu i rekao, ali znaš već kakav je njegov ponos.“ Davos
pruži ruku u rukavici. „Pre će meni ponovo izrasti prsti nego što će se taj čovek
povinovati razumu.“
Starac uzdahnu. „Uradio si sve što si mogao. Sada ja moram pridružiti svoj glas
tvome.“ Pa umorno nastavi s usponom.
Odaja lorda Stanisa Barateona beše velika okrugla prostorija sa zidovima od
golog crnog kamena i četiri visoka uska prozora otvorena na sve četiri strane sveta.
U središtu odaje nalazio se veliki sto po kome i beše dobila ime, masivna ploča
izrezbarenog drveta, izrađena po naredbi Egona Targarjena u dane pre Osvajanja.
Obojeni sto imao je više od pedeset stopa u dužinu, i beše možda upola toliko širok
na najširem mestu, ali manje od četiri stope na najužem. Egonovi stolari dali su mu
oblik zemlje Vesterosa, urezujući svaki zaliv i poluostrvo, sve dok više nijedna
ivica nije bila ravna. Na površini, potamneloj od tristagodišnje upotrebe, stajaše
oslikano Sedam kraljevstava, onakva kakva behu u Egonovo vreme; reke i planine,
zamkovi i gradovi, jezera i šume.
U odaji se nalazila samo jedna stolica, pažljivo postavljena uz mesto koje je
Zmajkamen zauzimao kraj obale Vesterosa, i uzdignuta, kako bi se sa nje dobro
videla čitava površina stola. U stolici je sedeo čovek u uskom kožnom prsluku i
čakširama od grube smeđe vune. Kada meštar Kresen uđe, on diže pogled. „Znao
sam da ćeš doći, starče, zvao te ja ili ne.“ U njegovom glasu ne beše ni tračka

toplote; za njega, ništa novo.
Stanis Barateon, gospodar Zmajkamena i milošću bogova zakoniti naslednik
Gvozdenog prestola Sedam kraljevstava Vesterosa, beše čovek širokih ramena i
žilavih ruku, zategnutog lica i mišića koji su ličili na kožu što se sušila na suncu sve
dok nije postala tvrda kao čelik. Strog beše reč koju su ljudi najčešće
upotrebljavali kada su govorili o Stanisu, i on strog jeste bio. Mada još nije imao
ni trideset i pet godina, samo mu je još tanak pojas crne kose bio ostao na glavi,
kružeći iza ušiju poput senke kakve krune. Njegov brat, pokojni kralj Robert, pred
kraj života pustio je bradu. Meštar Kresen je nikada nije video, ali se pričalo da je
bila divlja, gusta i neukrotiva. Kao da hoće tome da odgovori, Stanis je svoje
zaliske potkresivao strogo i kratko. Ležali su kao plavocrna senka preko četvrtaste
vilice i koštunjavih udubina njegovih obraza. Oči su mu bile otvorene rane pod
teškim veđama, tamno plavetne kao noćno more. Od njegovih usta bi i najsmešniju
ludu obuzeo očaj; bila su to usta stvorena za mrgođenje, i pretnje i oštro izrečene
zapovesti, tankih usana i napetih mišića, usta koja su zaboravila šta je osmeh, a šta
je smeh nikada nisu ni znala. Ponekad noću, kada bi svet potpuno utihnuo, meštru
Kresenu se činilo da čuje lorda Stanisa kako škrguće zubima na drugom kraju
zamka.
„Nekada bi me probudio“, reče starac.
„Nekada si bio mlad. Sada si star i bolestan, i potreban ti je san.“ Stanis nikada
nije naučio da ulepšava svoje reči, da vrda i da laska; govorio je šta je mislio, a
oni kojima se to nije dopadalo mogli su da se nose u pakao. „Znao sam da ćeš brzo
dočuti šta je Davos imao da kaže. Uvek sve dočuješ, zar ne?“
„Ne bih ti bio od pomoći da nije tako“, kaza Kresen. „Sreo sam Davosa na
stepeništu.“
„I pretpostavljam da ti je sve rekao? Trebalo je da mu skratim i jezik, a ne samo
prste.“
„Onda bi ti bio slab izaslanik.“
„I ovako je bio slab izaslanik. Olujni gospodari se neće dići za mene. Izgleda da
me ne vole, a pravednost moje borbe ništa im ne znači. Kukavice među njima
sedeće iza svojih zidova, čekajući da vide kuda vetar duva i ko će pobediti.
Odvažni među njima već su se opredelili za Renlija. Za Renlija!“ On ispljunu ime
poput otrova.
„Tvoj brat je bio gospodar Krajoluja poslednjih trinaest godina. Ti lordovi su
njegovi zakleti vazali.“
„Njegovi“, prekide ga Stanis, „а po pravdi su morali biti moji. Nikada nisam
tražio Zmajkamen. Nikada ga nisam želeo. Prihvatio sam ga zato što su tu bili
Robertovi neprijatelji, i on mi je naredio da ih istrebim. Sagradio sam mu flotu i
obavio njegov posao, pokoran kao što mlađi brat i treba da bude prema starijem,
kao što Renli treba da bude prema meni. A kako mi je Robert zahvalio? Imenovao
me je za gospodara Zmajkamena, a Krajoluj i sve njegove prihode dao Renliju.

Krajoluj je pripadao kući Barateona tri stotine godina; po pravdi je trebalo da
pređe meni kada je Robert osvojio Gvozdeni presto.“
Bila je to stara rana, duboka i bolna, sada još i više nego pre. Odatle je poticala
sva slabost njegovog gospodara; Zmajkamenu je, koliko god da je star i snažan bio,
na vernost bila zakleta tek šačica neznatnih lordova, čija su kamenita ostrvca bila
preslabo naseljena da bi se podiglo onoliko vojske koliko je Stanisu trebalo. Čak i
sa najamnicima koje je doveo preko Uskog mora iz slobodnih gradova Mira i Lisa,
vojska ulogorena pred zidinama bila je premalena da skrši moć kuće Lanistera.
„Robert ti je naneo nepravdu“, odgovori meštar Kresen oprezno, „ali je za to
imao jake razloge. Zmajkamen je dugo bio sedište kuće Targarjena. Trebao mu je
snažan čovek da tu vlada, a Renli je bio tek dete.“
„On je još i sad dete“, odseče Stanis, a gnev glasno odjeknu praznom odajom,
„lakomo dete koje bi da mi ukrade krunu s glave. Šta je Renli ikada uradio da
zasluži presto? Sedi na veću i šali se sa Maloprstićem, a na turnirima navlači
blistavi oklop i dozvoljava da ga bolji od njega zbacuju s konja. I to je sve što se
ima reći o mom bratu Renliju, čoveku koji misli da treba da bude kralj. Zašto li su
me bogovi prokleli braćom, pitam ja tebe?“
„Ја ne mogu da odgovaram za bogove.“
„Ti retko uopšte i odgovaraš u poslednje vreme, tako mi izgleda. Ko je Renlijev
meštar? Možda bi bilo bolje da njega pozovem, njegovi saveti bi mi se možda više
svideli. Šta misliš, šta je taj meštar rekao kada je moj brat odlučio da mi ukrade
krunu? Kakav je savet taj tvoj kolega ponudio toj mojoj izdajničkoj krvi?“
„Iznenadilo bi me da je lord Renli potražio savet, veličanstvo.“ Najmlađi od tri
sina lorda Stefona izrastao je u čoveka odvažnog ali nepromišljenog, koji je sve
činio nagonski, a ne razumno. Po tome, pa i po mnogo čemu drugom, Renli je bio
isti Robert, i nimalo nalik na Stanisa.
„Veličanstvo“, ponovi Stanis jetko. „Izruguješ mi se kraljevskim zvanjem, a
čega sam ja to kralj? Zmajkamen i pokoja stena u Uskom moru, to je moje
kraljevstvo.“ On se spusti niz stepenice svoje stolice i zastade pred stolom, tako da
mu senka pade na ušće Crnobujice i naslikanu šumu, tamo gde se sada nalazila
Kraljeva Luka. Tu stajaše, mračan i zamišljen, nad kraljevstvom koje je želeo da
osvoji, naizgled bliskim, a ipak tako dalekim. „Večeras ću obedovati sa svojim
lordovima vazalima, kakvi su da su. Sa Seltigarom, Velarionom, Bar Emonom,
čitavom jadnom bratijom. Slabašan ulov, moram da priznam, ali sve što su mi
braća ostavila. Onaj liški pirat Salador San biće tu s najnovijim računima za ono
što mu dugujem, a Moroš Miranin će me upozoravati na plime i jesenje bure, dok
će lord Sanglas bogobojažljivo mrmljati o volji Sedmoro. Seltigar će hteti da zna
koliko će nam se olujnih lordova pridružiti. Velarion će pretiti povlačenjem svoje
vojske ako smesta ne udarimo. Šta da im kažem? Šta mi je činiti?“
„Tvoji istinski neprijatelji su Lanisteri, moj gospodaru“, odgovori meštar
Kresen. „Ako biste se ti i tvoj brat ujedinili protiv njih...“

„Sa Renlijem neću pregovarati“, odvrati Stanis tonom koji nije dopuštao
raspravu. „Ne dok se naziva kraljem.“
„Ne Renli, dakle“, popusti meštar. Njegov gospodar beše tvrdoglav i gord; kada
bi nešto naumio, bilo je nemoguće razuveriti ga. „I drugi mogu da posluže tvojim
ciljevima. Sin Edarda Starka proglašen je za Kralja na Severu, a iza njega stoji sva
sila Zimovrela i Brzorečja.“
„Zelen dečak“, reče Stanis, „i još jedan lažni kralj. Treba li da prihvatim krnje
kraljevstvo?“
„Pola kraljevstva je sigurno bolje nego ništa“, kaza Kresen, „а ako momku
pomogneš da osveti očevo ubistvo...“
„Zašto bih ja svetio Edarda Starka? On mi ništa nije značio. O, Robert ga je
voleo, tako je. Voleo ga je kao brata, koliko sam samo to puta čuo? Ja sam mu bio
brat, a ne Ned Stark, ali po njegovom ophođenju prema meni ja to nikada ne bih
znao. Ja sam za njega branio Krajoluj, gledao sam kako dobri ljudi umiru od gladi
dok su se Mejs Tirel i Pakster Redvin gostili pod mojim zidinama. Da li mi je
Robert zahvalio? Nije. Zahvalio je Starku za to što je razbio opsadu kada smo
spali na pacove i rotkvice. Ja sam sagradio flotu na Robertovu zapovest, osvojio
Zmajkamen u njegovo ime. Da li mi je stegao ruku i rekao: Svaka čast, brate, šta
bih ja bez tebe? Ne, optužio me je što sam dopustio da Vilem Deri pobegne sa
Viserisom i malom, kao da sam ja to mogao da sprečim. Sedeo sam u njegovom
Veću petnaest godina, pomagao sam Džonu Erinu da vlada kraljevstvom dok se
Robert opijao i kurvao, ali kada je Džon umro, da li me je brat imenovao za
desnicu? Ne, odjurio je svome dragom prijatelju Nedu Starku i njemu ponudio tu
čast. Obojica su se time baš usrećila.“
„То sve možda jeste tako, moj gospodaru“, reče meštar Kresen blago. „Тebi su
nanesene velike nepravde, ali prošlost je prah. Budućnost još može biti tvoja ako
se udružiš sa Starkovima. Postoje i drugi kojima možeš prići. Šta je sa Ledi Erin?
Ako joj je kraljica ubila supruga, ona će sigurno želeti pravdu za njega. Ona ima
malog sina, naslednika Džona Erina. Ako veriš Širin sa njim...“
„Dečak je slab i bolešljiv“, prigovori lord Stanis. „То je čak i njegov otac jasno
video, onda kada me je zamolio da ga podignem na Zmajkamenu. Paževska služba
bi mu još možda i dobro činila, ali je prokleta Lanisterka otrovala lorda Erina pre
nego što je to moglo da se obavi, a sada ga Liza krije u Gnezdu sokolovom. Nikada
se neće odvojiti od dečaka, to ti jamčim.“
„Onda moraš poslati Širin u Gnezdo sokolovo“, posavetova ga meštar.
„Zmajkamen je mračan dom za jedno dete. Nek i luda pođe sa njom, pa bi tako kraj
sebe imala poznato lice.“
„Poznato i odvratno.“ Stanisovo čelo izbrazdaše duboke misli. „Ipak... možda
vredi pokušati...“
„Mora li zakoniti gospodar Sedam kraljevstava da moli pomoć od udovica i
samozvanaca?“ upita oštro ženski glas.

Meštar Kresen se okrenu i obori glavu. „Moja gospo“, izgovori, kivan što je nije
čuo kako ulazi.
Lord Stanis se namrgodi. „Ја ne molim. Nikoga. Zapamti to, ženo.“
„Drago mi je što to čujem, moj gospodaru.“ Ledi Selisa bila je visoka kao njen
muž, tankog tela i uskog lica, isturenih ušiju, oštrog nosa i jedva primetnih
nausnica. Svakodnevno ih je čupala i redovno ih proklinjala, ali su se stalno
vraćale. Oči su joj bile blede, usta stroga, glas kao bič. Sada je njime ošinula.
„Ledi Erin ti duguje pokornost, baš kao i Starkovi, i tvoj brat Renli, i svi drugi. Ti
si njihov jedini istinski kralj. Ne bi ti pristojalo da se sa njima cenjkaš i trguješ za
ono što ti pripada po pravdi i milosti boga.“
Boga, rekla je, ne bogova. Crvena žena ju je pridobila, srcem i dušom, obratila
ju je od bogova Sedam kraljevstava, i starih i novih, štovanju onoga koga su zvali
Gospodar svetlosti.
„Nek tvoj bog zadrži svoju milost“, kaza lord Stanis, koji nije delio žarku novu
veru svoje žene. „Mačevi meni trebaju, a ne blagoslovi. Imaš li negde skrivenu
vojsku koju mi nisi spomenula?“ U njegovom glasu ne beše naklonosti. Stanis se
nikada nije osećao prijatno u društvu žena, pa ni svoje vlastite. Kada je otišao u
Kraljevu Luku da sedi na Robertovom veću, ostavio je Selisu na Zmajkamenu sa
kćerkom. Pisma su mu bila retka, posete još i ređe; obavio bi svoju dužnost u
bračnom krevetu jednom ili dvaput godišnje, ali u tome nije nalazio radosti, i
sinovi kojima se nekada nadao nikada nisu došli.
„Moja braća, i stričevi i rođaci imaju vojske“, reče mu ona. „Kuća Florenta
staće pod tvoj barjak.“
„Kuća Florenta u najboljem slučaju može da prikupi dve hiljade mačeva.“
Pričalo se da Stanis zna snagu svake kuće u Sedam kraljevstava. „А ti imaš mnogo
više vere u svoju braću i stričeve nego što je imam ja, moja gospo. Zemlje Florenta
leže preblizu Visokog Sada da bi se tvoj gospodar stric igrao s gnevom Mejsa
Tirela.“
„Postoji i drugi način.“ Ledi Selisa se približi. „Pogledaj kroz prozore, moj
gospodaru. Eno znamenja na koje čekaš, bukti na nebu. Crveno je, crveno kao
plamen, crveno kao vatreno sunce boga jedinoga. To je njegov simbol - i tvoj! Vidi
kako se razvilo po nebu, poput vrelog zmajskog daha, a ti si gospodar Zmajkamena.
Ono kazuje da je tvoje vreme nastupilo, veličanstvo. To je sasvim jasno. Suđeno ti
je da isploviš sa ove samotne stene kao što je nekada Egon Osvajač isplovio, da
razneseš sve neprijatelje pred sobom kao što je on učinio. Reci samo reč, i prigrli
moć Gospodara svetlosti.“
„Koliko će mi mačeva dati Gospodar svetlosti?“ upita ponovo Stanis.
„Koliko god ti je potrebno“, obeća njegova žena. „Mačeve Krajoluja i Visokog
Sada za početak, i sve njihove lordove vazale.“
„Davos se ne bi složio s tim“, reče Stanis. „Ti mačevi zakleti su Renliju. Oni
vole mog ljupkog mlađeg brata, kao što su nekada voleli Roberta... i kao što nikada

nisu voleli mene.“
„Tako je“, odgovori ona, „ali ako Renli umre...“
Stanis se podozrivo zagleda u svoju ženu, sve dok Kresen više nije mogao da
drži jezik za zubima. „О tome ne treba ni razmišljati. Visosti, kakve god da je
ludosti Renli počinio...“
„Ludosti? Ja to zovem veleizdajom.“ Stanis se ponovo okrenu ženi. „Brat mi je
mlad i snažan, a okružen je velikom vojskom i tim svojim duginim vitezovima.“
„Melisandra je gledala u plamen, i videla ga mrtvog.“
Kresena obuze užas. „Bratoubistvo... moj gospodaru, to je zlo, nepojmljivo...
molim te, saslušaj me.“
Ledi Selisa ga pažljivo odmeri. „А šta ćeš mu ti reći, meštre? Da će dobiti pola
kraljevstva ako na kolenima ode pred Starkove i proda našu kći Lizi Erin?“
„Saslušao sam tvoje savete, Kresene“, reče lord Stanis. „Sada ću saslušati
njene. Slobodan si.“
Meštar Kresen se ukočeno pokloni. Osećao je oči ledi Selise na leđima dok se
sporo vukao preko odaje. Kada je stigao do kraja stepeništa, jedva je mogao da
stoji. „Pomozi mi!“ reče Pilosu.
Čim se ponovo našao u sigurnosti svojih odaja, Kresen otpusti mladića i nanovo
odšepa do balkona da tamo stoji među kamenim čudovištima i gleda na more. Jedan
od ratnih brodova Saladora Sana klizio je kraj zamka, u vedre pruge obojeni
pramac sekao je sivozelene vode dok su se vesla ravnomerno dizala i spuštala.
Posmatrao ga je sve dok nije zamakao za kopno. Kada bi i moji strahovi tako lako
nestali. Zar je toliko dugo živeo samo zato da ovo doživi?
Kada bi meštar stavio svoju ogrlicu, odricao se nade na potomstvo, ali se
Kresen ipak često osećao kao otac. Robert, Stanis, Renli... tri sina je podigao
nakon što je pobesnelo more odnelo lorda Stefona. Zar je bio tako neuspešan, da ih
sada gleda kako se međusobno ubijaju? To ne sme da dozvoli, to neće dozvoliti.
Ona žena bila je u srcu svega. Ne ledi Selisa, već ona druga. Crvena žena, tako
su je sluge zvale iz straha da joj izgovore ime.„Ja ću joj izgovoriti ime“, reče
Kresen paklenom psu od kamena. „Melisandra. Ona.“ Melisandra od Ašaija,
čarobnica, senkovezilja i sveštenica R’lora, Gospodara svetlosti, Srca vatre, Boga
Plamena i Senke. Melisandra, čije se ludilo ne sme proširiti dalje od Zmajkamena.
Odaje mu se činjahu mračnim i sumornim nakon jutarnjeg svetla. Nespretnim
rukama, starac upali sveću i odnese je u radnu sobu pod stepeništem što je vodilo u
gavransko gnezdo, a gde su mu masti, napici i lekovi bili uredno poređani po
policama. Na najnižoj polici, iza niza balzama u plitkim glinenim posudama, nađe
bočicu od tamnoplavog stakla, ne veću od malog prsta. Zazveckala je kada ju je
protresao. Kresen oduva naslagu prašine i odnese je do stola. Srušivši se u stolicu,
izvadi čep i isprazni bočicu. Desetak kristala, ne većih od semenki, rasu se po
pergamentu koji je čitao. Na svetlosti sveća sijali su poput dragulja, toliko
ljubičasti da meštar pomisli kako tu boju tek sada prvi put vidi.

Lanac oko vrata postade mu veoma težak. On lagano dodirnu jedan kristal vrhom
malog prsta. Odveć mala stvar da bi u sebi sadržala moć života i smrti. Bili su
sačinjeni od izvesne biljke koja je rasla samo na ostrvima Žadnog mora, na drugoj
strani sveta. Lišće je moralo biti sušeno, zatim natapano u mešavini limuna, šećerne
vode i nekih retkih začina s Letnjih ostrva. Nakon toga listove bi bacili, ali se
napitak morao zgusnuti pomoću pepela i ostaviti da se kristalizuje. Postupak je bio
spor i težak, sastojci skupi i teško dostupni. Alhemičari iz Lisa su ipak znali za
njega, kao i Ljudi Bez Lica iz Bravosa... a i meštri njegovog reda, mada se o tome
nije pričalo van zidina Citadele. Svi su znali da meštar kuje svoju srebrnu kariku
kada nauči veštinu lečenja - ali su svi radije zaboravljali da su ljudi vični lečenju
podjednako vični i ubijanju.
Kresen više nije pamtio ime kojim su Ašajani zvali list, niti kako su liški trovači
zvali kristal. U Citadeli su ga jednostavno nazivali davitelj. Rastopljen u vinu,
stegao bi čoveku vratne mišiće čvršće nego bilo kakva pesnica, zatvarajući dušnik.
Pričalo se da lice žrtve postane tamnocrveno kao malo kristalno seme iz koga raste
smrt, ali je takvo bivalo i lice čoveka koji se zadavio komadićem hrane.
A baš ove noći lord Stanis prirediće gozbu za svoje vazale, svoju gospu... i
crvenu ženu, Melisandru od Ašaija.
Moram da se odmorim, reče meštar Kresen sebi. Kad padne mrak, moram
imati svu svoju snagu. Ruke ne smeju da mi zadrhte, niti hrabrost sme da me
izda. Spremam se da učinim nešto užasno, ali to ipak mora biti učinjeno. Ako ima
bogova, sigurno će mi oprostiti. U poslednje vreme je tako loše spavao. Kratak
san će ga okrepiti za iskušenje koje mu predstoji. Iznuren, on se otetura do postelje.
Ali kada sklopi oči, još uvek je pred njima bilo svetlo komete, crveno i plameno, i
neobično živo u tami njegovih snova. Možda je to moja kometa, pomisli napokon
pospano, tren pre nego što ga obuze san. Znamenje krvi, vesnik ubistva... da...
Kada se probudio, bio je uveliko mrak, ložnica mu beše crna, a svaki zglob u
telu ga je boleo. Kresen se pridiže, dok mu je glavu razdirao bol. Grčevito stežući
štap, nesigurno ustade. Baš je kasno, pomisli. Nisu me pozvali. Uvek su ga zvali na
gozbe, davali mu mesto uza samu so, nedaleko od lorda Stanisa. Pred očima mu
zaigra lice njegovog gospodara, ne čoveka kakav je sada već dečaka kakav je bio
nekad, kako stoji hladan u senkama dok sunce obasjava njegovog starijeg brata. Šta
god da je uradio, Robert je uradio pre njega, i to bolje. Siroti dečak... mora da
požuri, za njegovo dobro.
Meštar zateče kristale tamo gde ih je ostavio, pa ih pokupi s pergamenta. Kresen
nije imao šuplje prstenje kakvo su, navodno, najradije koristili trovači iz Lisa, ali
je mnoštvo džepova, velikih i malih, bilo ušiveno u široke rukave njegove odore.
On sakri seme davitelja u jedan od njih, otvori vrata i pozva: „Pilose? Gde si?“
Kada ne dobi odgovor, pozva ponovo, glasnije. „Pilose, treba mi pomoć!“
Odgovora i dalje ne bi. To beše čudno; ćelija mladog meštra nalazila se na samo
pola zavoja niz stepenice, i lako ga je mogao čuti.

Naposletku, Kresen bi prinuđen da dozove sluge. „Požurite“, reče im. „Predugo
sam spavao. Do sada se već uveliko goste... i piju... trebalo je da me probude.“ Šta
se desilo s meštrom Pilosom? Zbilja, nije shvatao.
Ponovo je morao da pređe dugačku galeriju. Noćni vetar šaputao je kroz velike
prozore, oštar od mirisa mora. Na zidinama Zmajkamena treperile su baklje, a dole
u logoru mogao je da vidi kako gore stotine vatri, kao da je zvezdano polje palo na
zemlju. Gore, plamtela je kometa, crvena i zlokobna. Previše sam star i mudar da
se bojim takvih stvari, reče meštar sebi.
Vrata Velike dvorane behu uokvirena čeljustima kamenog zmaja. On reče
slugama da ga pred njima ostave. Biće bolje da uđe sam. Ne sme delovati
slabašno. Teško se oslanjajući na štap, Kresen se pope uz poslednjih nekoliko
stepenika, pa othrama ispod zuba dovratka. Dvojica gardista otvoriše pred njim
teška crvena vrata i kroz njih navre iznenadni nalet buke i svetla. Kresen zakorači u
zmajske čeljusti.
Iznad zveketa noževa i tanjira i tihog žamora razgovora, ču Zakrpu kako peva:
„...plešu, moj gospodaru, plešu, moj gospodaru“, praćen bukom zvona. Ista
užasna pesma koju je pevao tog jutra, perike dolaze da ostanu, moj gospodaru,
ostanu, moj gospodaru, ostanu, moj gospodaru.“ Niži stolovi bili su prepuni
vitezova strelaca i najamničkih kapetana, koji su kidali komade crnog hleba i
umakali ih u riblju čorbu. Nije bilo glasnog smeha, niti razuzdanih povika kakvi su
remetili dostojanstvo gozbi drugih ljudi; lord Stanis to nije dopuštao.
Kresen krenu prema uzdignutom podijumu na kome su lordovi sedeli s kraljem.
Morao je široko da zaobiđe Zakrpu. Zaneta plesom, okružena zvukom zvona, luda
nije ni čula ni videla kako meštar prilazi. Dok je skakutao s noge na nogu, Zakrpa
nalete na Kresena, izbivši mu štap. Zajedno padoše na pod, zapetljanih ruku i nogu,
i iznenadna provala smeha prolomi se svud oko njih. Nema sumnje da su bili
smešan prizor.
Zakrpa se beše prućio po njemu, išarano lice lude počivalo je tik uz njegovo.
Limena kaciga s rogovima i zvonima bila mu je spala. „Pod morem, padaš naviše“,
objavi on. „Znam to, znam to, o, o, o.“ Kikoćući se, luda se otkotrlja, skoči na noge,
pa izvede mali ples.
Nastojeći da spase šta se spasti može, meštar se slabašno osmehnu i pokuša da
ustane, ali ga je kuk tako boleo da mu se na tren učini da ga je ponovo slomio.
Oseti kako ga snažne ruke hvataju pod miške i dižu na noge. „Hvala ti, ser“,
promrmlja, okrećući se da vidi koji mu je to vitez pritekao u pomoć...
„Meštre“, reče ledi Melisandra dubokim glasom, začinjenim melodijama Žadnog
mora. „Trebalo bi bolje da paziš.“ Kao i uvek, bila je obučena u crveno od glave
do pete, u dugačku široku odoru od lepršave svile svetle kao vatra, sa prostranim
rukavima i dubokim prorezom na grudima, koji je otkrivao delić tamnije,
krvavocrvene tkanine pod njom. Oko vrata imala je tesni lančić od crvenog zlata,
stegnutiji od bilo koje meštarske ogrlice, ukrašen jednim jedinim velikim crvenim

rubinom. Kosa joj nije bila boje narandže ili jagode, kao u običnih riđokosih žena,
već tamnog uglačanog bakra koji se presijava na svetlu baklji. Čak su joj i oči bile
crvene... ali joj koža beše glatka i bela, čista, bleda kao mleko. Vitka je bila,
otmenih kretnji, viša od mnogih vitezova, punih grudi i tananog struka, i srcastoga
lica. Muškarci su teško odvajali pogled od nje, čak i meštri. Mnogi su govorili da
je prelepa. Nije bila prelepa. Bila je crvena, strašna i crvena.
„Ја... hvala ti, moja gospo.“
„Čovek u tvojim godinama mora da pazi kud stupa“, reče Melisandra učtivo.
„Noć je mračna i puna užasa.“
Znao je taj stih, iz neke molitve njene vere. To nije važno, ja imam svoju veru.
„Samo se deca boje mraka“, kaza joj on. A ipak, dok je to izgovarao, ču Zakrpu
kako nastavlja pesmu. „Senke dolaze da plešu, moj gospodaru, plešu, moj
gospodaru, plešu, moj gospodaru.“
„Evo jedne prave zagonetke“ reče Melisandra. „Pametna budala i budalast
mudrac.“ Sagnuvši se, ona podiže Zakrpinu kacigu s mesta gde beše pala i stavi je
na Kresenovu glavu. Zvona se tiho oglasiše kada mu kapa pade preko ušiju.
„Odgovarajuća kruna za tvoj lanac, lorde Meštre!“ glasno reče ona. Svud oko njih
muškarci su se smejali.
Kresen skupi usne i pokuša da obuzda gnev. Misli da je on slabašan i
bespomoćan, ali će je on uveriti u suprotno pre no što se noć okonča. Možda jeste
star, ali je još uvek meštar iz Citadele. „Druga kruna sem istine nije mi potrebna“,
reče joj, skinuvši ludinu kacigu sa glave.
„Na ovom svetu ima istina koje se ne uče u Starigradu.“ Melisandra se okrete od
njega u vrtlogu crvene svile, pa krenu ka visokom stolu, gde su sedeli kralj Stanis i
njegova kraljica. Kresen predade Zakrpi vedro sa rogovima i krenu za njom.
Na njegovom mestu sedeo je meštar Pilos.
Starac je mogao samo da stoji i zuri. „Meštre Pilose“, izusti napokon. „Nisi...
nisi me probudio.“
„Veličanstvo mi je zapovedilo da te pustim da se odmoriš.“ Pilos je bar imao
obraza da pocrveni. „Rekao mi je da ovde nisi potreban.“
Kresen prelete pogledom preko vitezova, i kapetana, i lordova, koji su ćutke
sedeli. Lord Seltigar, ostareo i mrzovoljan, nosio je ogrtač ukrašen crvenim
krabama od granata. Naočiti lord Velarion beše odabrao morsko-zelenu svilu;
morski konjic od belog zlata na njegovom vratu dobro mu je pristajao uz dugačku
svetlu kosu. Lord Bar Emon, dežmekast četrnaestogodišnji dečak, bio se omotao
purpurnim baršunom obrubljenim belim fokinim krznom, ser Aksel Florent ostao je
neugledan čak i u crvenoj vuni i lisičjem krznu, pobožni lord Sanglas nosio je
mesečeve opale oko vrata i jedne ruke, kao i na prstima, a liski kapetan Salador
San bio je nalik na sunčev plamen od grimiznog satena, zlata i dragulja. Samo je
ser Davos bio obučen jednostavno, u smeđi dublet i zeleni vuneni ogrtač, i samo
mu je ser Davos uzvratio pogled, sa sažaljenjem u očima.

„Previše si bolestan i previše pometen da bi mi koristio, starče.“ To je zvučalo
tako nalik na Stanisov glas, ali je bilo nemoguće, bilo je nemoguće. „Pilos će mi od
sada biti savetnik. On već radi sa gavranovima, pošto ti više ne možeš da se penješ
do njihovog gnezda. Neću da mi pogineš dok me služiš.“
Meštar Kresen zatrepta. Stanise, moj gospodaru, moj tužni tmurni dečače, sine
koga nikada nisam imao, ne smeš to da radiš, zar ne znaš koliko sam brinuo za
tebe, živeo za tebe, voleo te uprkos svemu? Da, voleo te, više čak i od Roberta ili
Renlija, jer ti si bio onaj nevoljeni, onaj kome sam najviše trebao. Ipak, sve što
reče beše: „Biće tvoja volja, moj gospodaru, ali... ali, nešto sam gladan. Mogu li
da sednem za tvoj sto?“ Pored tebe, mesto mi je pored tebe...
Ser Davos ustade s klupe „Biće mi čast ako meštar sedne ovde pored mene,
veličanstvo.“
„Kako hoćeš.“ Lord Stanis se okrete da kaže nešto Melisandri, koja beše sela s
njegove desne strane, na počasno mesto. Ledi Selisa sedela mu je sleva, sevajući
osmehom blistavim i varljivim poput njenih dragulja.
Predaleko, pomisli Kresen tupo kada vide gde sedi ser Davos. Između
krijumčara i visokog stola nalazilo se pola lordova vazala. Moram joj se približiti
ako želim da stavim davitelja u njenu čašu, ali kako?
Zakrpa se šepurio naokolo dok se meštar sporo probijao oko stola ka Davosu
Sivortu. „Ovde ribu jedemo“, uzviknu luda srećno, mašući bakalarom kao žezlom.
„Pod morem, ribe jedu nas. Znam to, znam to, o, o, o.“ Ser Davos se izmače u
stranu da napravi mesta na klupi. „Večeras bi svi trebalo da nosimo luđačke
odore“, reče mračno dok se Kresen smeštao, „pošto smo se luđačkog posla
prihvatili. Crvena žena je videla pobedu u svojim plamenovima, tako da Stanis
namerava da ustraje sa svojim zahtevima, bez obzira na snagu vojski. Ako i dalje
sve bude po njenom, bojim se da ćemo svi videti isto što je video i Zakrpa morsko dno.“
Kresen zavuče ruke u rukave, kao da hoće da se zgreje. Prsti mu napipaše tvrde
grumenčiće kristala u vuni. „Lorde Stanise!“
Stanis se okrenu od crvene žene, ali odgovori ledi Selisa. „Kralju Stanise.
Zaboravljaš se, meštre.“
„On je star, i misli mu blude“, reče joj kralj grubo. „Šta je, Kresene? Reci šta
imaš.“
„Kad već nameravaš da isploviš, od ključne je važnosti da se ujediniš s lordom
Starkom i ledi Erin...“
„Ја se neću ujediniti ni sa kim“, reče Stanis Barateon.
„Kao što se svetlo ne ujedinjuje s tamom.“ Ledi Selisa ga uze za ruku. Stanis
klimnu glavom. „Starkovi hoće da mi ukradu pola kraljevstva, kao što su mi
Lanisteri ukrali presto, a moj vlastiti dragi brat mačeve i utvrde koje mi po pravu
pripadaju. Oni su svi uzurpatori, i svi su mi neprijatelji.“
Izgubio sam ga, pomisli Kresen očajno. Kada bi samo nekako mogao da se

neprimećen prikrade Melisandri... potreban mu je samo tren u blizini njene čaše.
„Ti si zakoniti naslednik svog brata Roberta, istinski gospodar Sedam kraljevstava,
i kralj Andala, Rojnara i Prvih ljudi“, reče očajnički, „ali ipak, ne možeš se nadati
pobedi bez saveznika.“
„Ima on saveznika“, reče ledi Selisa. „R’lora, Gospodara svetla, srce vatre,
boga plamena i senke.“
„Bogovi su u najboljem slučaju nesigurni saveznici“, beše uporan starac, „а taj
bog ovde nema moći.“
„Misliš da nema?“ rubin na Melisandrinom vratu ulovi svetlo dok se okretala, i
na tren se učini da blista sjajno poput komete. „Ako ćeš da govoriš takve ludosti,
meštre, bolje da ponovo staviš krunu na glavu.“
„Da“, složi se ledi Selisa. „Zakrpinu kacigu. Odlično ti pristaje, starče. Stavi je
ponovo, naređujem ti.“
„Pod morem, šešire niko ne nosi“, reče Zakrpa. „Znam to, znam to, o, o, o.“ Oči
lorda Stanisa utonuše u senku teških veđa, usta mu se pretvoriše u crtu, a vilica mu
je tiho radila. Uvek je škrgutao zubima kada je bio besan. „Ludo“, zareža najzad,
„moja gospa supruga naređuje. Daj Kresenu svoju kacigu. „
Ne, pomisli stari meštar, ovo nisi ti, ti se ne ponašaš tako, uvek si bio
pravedan, uvek strog ali nikada okrutan, nikada, izrugivanje nisi shvatao isto
kao što nisi shvatao ni smeh.
Zakrpa doplesa bliže, a zvona mu pevahu: klang-a-lang, ding-ding, klinkklank-klink-klank. Meštar Kresen je sedeo ćutke dok mu je luda stavljala rogato
vedro na glavu. Kresen pognu glavu pod njegovom težinom. Zvona mu zazvoniše.
„Možda bi od sada trebalo da peva svoje savete“, reče ledi Selisa.
„Preteruješ, ženo“, kaza lord Stanis. „On je star čovek, i dobro me je služio.“
I služiću te do kraja, moj mili gospodaru, moj siroti usamljeni sine, pomisli
Kresen, jer, iznenada, on vide način. Ser Davosova čaša bila je pred njim, još uvek
napola puna kiselog crnog vina. On u rukavu pronađe čvrst opiljak kristala, pa ga
uze palcem i kažiprstom, pružajući ruku ka čaši. Glatki pokreti, spretni, sada ne
smem da pogrešim, molio se, i bogovi mu molitve uslišiše. U tren oka, prsti mu
ostadoše prazni. Ruke mu godinama nisu bile tako spretne, niti pokreti tako tečni.
Davos je video, ali niko drugi, u to je bio siguran. Sa čašom u ruci, on ustade na
noge. „Možda sam i bio luda. Ledi Melisandra, hoćeš li da podeliš sa mnom čašu
vina? Da nazdravimo tvom bogu, tvom Gospodaru svetlosti? U čast njegove moći?“
Crvena žena ga je proučavala. „Ako želiš.“
Osećao je kako ga svi gledaju. Davos pruži ruku ka njemu dok se dizao s klupe,
hvatajući ga za rukav prstima koje je lord Stanis skratio. „Šta to radiš?“ prošapta.
„Ono što se mora“, odvrati meštar Kresen, „zarad čitavog kraljevstva i duše
moga gospodara.“ Tad otrese Davosovu ruku, prolivši kap vina na pod.
Presrela ga je ispred visokog stola, a svi pogledi behu uprti u njih. Ali je Kresen
video samo nju. Crvena svila, crvene oči, crveni rubin na njenom grlu, crvene usne

izvijene u blagom osmejku dok je stavljala svoju šaku preko njegove, oko čaše.
Njena koža mu se učini vrela, grozničava. „Još nije prekasno da proliješ vino,
meštre.“
„Ne“, prošapta on muklo. „Ne.“
„Kako hoćeš.“ Melisandra od Ašaija uze čašu iz njegovih ruku i otpi dugačak
gutljaj. U čaši beše ostalo samo pola gutljaja kada mu je ona ponudi nazad. „А sada
ti.“
Ruke su mu se tresle, ali nagna sebe da bude jak. Meštar iz Citadele ne sme da
se plaši. Vino mu beše oporo na jeziku. On pusti praznu čašu da mu ispadne iz
prstiju i razbije se o pod. „On ima moć ovde, moj gospodaru“, reče žena. „А vatra
pročišćava.“ Na grlu, rubin joj je crvenkasto svetlucao.
Kresen pokuša da odgovori, ali mu reči zapeše u grlu. Kašalj mu se preobrati u
jeziv piskav zvižduk dok se borio za vazduh. Gvozdeni prsti stegoše mu se oko
vrata. Dok je padao na kolena, još je odmahivao glavom, prkoseći joj, prkoseći
njenoj moći, prkoseći njenom bogu. A kravlja zvona lupala su rogovima, pevajući:
ludo, ludo, ludo, dok ga je crvena žena sažaljivo posmatrala s visine, a plamičci
sveća plesali u njenim crvenim, crvenim očima.

ARJA
U Zimovrelu su je zvali „Аrја Konjsko lice“, i mislila je da od toga nema ničeg
goreg, ali to je bilo pre nego što ju je siroče Zelenoruki Lomi nazvao
„Grudvoglavi“.
Zaista joj se činilo da joj je glava na dodir kao grudva. Kada ju je Joren
odvukao u onu uličicu, mislila je da hoće da je ubije, ali ju je mrzovoljni starac
samo čvrsto stegao i bodežom isekao njene ućebane uvojke. Pamtila je kako je
povetarac nosio pregršti prljave smeđe kose preko pločnika, prema obredištu pred
kojim joj je umro otac. „Iz grada vodim muškarce i dečake“, zarežao je Joren dok
joj je oštri čelik grebao glavu. „Sada miruj, dečko.“ Kada je završio, teme su joj
prekrivali samo čuperci i čekinje.
Nakon toga joj je rekao da će odatle pa do Zimovrela biti siroče Ari. „Kapiju
ćemo lako proći, ali je drum nešto drugo. Pred tobom je dug put u rđavom društvu.
Ovog puta ih ima trideset komada muškaraca i dečaka na putu za Zid, i ni ne
pomišljaj da su kao onaj tvoj brat kopile.“ Prodrmao ju je. „Lord Edard mi je dao
da proberem po tamnicama, a tamo dole nisam zatekao gospodičiće. Ova bratija,
pola njih bi te kraljici predalo dok lupiš dlanom o dlan, u zamenu za oprost i možda
srebrnjak-dva. A i oni preostali bi učinili isto, samo što bi te najpre silovali. Zato
se drži po strani, i puštaj vodu u šumi, sama. To će biti najteže, pišanje, zato nemoj
da piješ više no što moraš.“
Lako su napustili Kraljevu Luku, baš kao što je i rekao. Lanisterski stražari na
kapijama zaustavljali su sve, ali se Joren jednom obratio po imenu, i njihova kola
propuštena su bez pretraživanja. Arju niko nije ni pogledao. Tražili su
visokorođenu devojčicu, kćer kraljeve desne ruke, ne mršavog dečaka ostrižene
glave. Arja se nije ni osvrnula. Želela je da se Crnobujica digne i poplavi čitav
grad, Buvlju rupu i Crvenu tvrđavu, i Veliko obredište, i sve i svakoga uz to, a
posebno princa Džofrija i njegovu majku. No znala je da neće, a u svakom slučaju,
Sansa je još u gradu, pa bi i nju voda odnela. Kada se toga prisetila, Arja je
odlučila da umesto poplave želi Zimovrel.
Joren je, međutim, pogrešio u vezi s pišanjem. To uopšte nije bilo najteže;
najteži su bili Zelenoruki Lomi i Pituljica. Siročići. Joren ih je nekolicinu pokupio
sa ulica, obećavši im toplu hranu u trbusima i cipele na nogama. Ostale je pronašao
u lancima. „Straži trebaju dobri ljudi“, rekao im je na polasku, „ali ćete i vi morati
da poslužite.“
Joren je iz tamnica uzeo i odrasle muškarce, lopove, lovokradice, silovatelje i
slične. Najgora su bila trojica koje je našao u crnim ćelijama, a biće da su čak i
njega plašili, čim ih je držao lancima vezane za ruke i noge, u dnu kola, i još im se
zakleo da će u okovima ostati sve do Zida. Jedan nije imao nos, već samo rupu u
licu na mestu gde mu je odsečen, a oči odvratnog debelog ćelavca šiljastih zuba i

obraza osutih gnojnim krastama nisu bile ni nalik ljudskim.
Petora kola izašla su iz Kraljeve Luke, natovarena zalihama za Zid: kožama i
balama platna, polugama sirovog gvožđa, kavezima s gavranima, knjigama i
hartijama i mastilom, zavežljajima kiselišća, ćupovima ulja i kovčezima lekova i
začina. Zaprege teretnih konja vukle su kola, a Joren je kupio i dva jahaća konja i
pet-šest magaraca za dečake. Arji bi se više dopao pravi konj, ali i magarac beše
bolji od vožnje u kolima.
Muškarci na nju nisu obraćali pažnju, ali sa dečacima nije bila te sreće. Bila je
dve godina mlađa od najmlađeg siročeta, pri tom manja i mršavija, a Lomi i
Pituljica protumačili su njeno ćutanje kao znak straha, gluposti ili gluvoće. „Gle
kakav mač ima Grudvoglavi“, rekao je Lomi jednog jutra dok su sporo putovali
kraj voćnjaka i žitnih polja. On je bio bojadžijin šegrt pre nego što su ga uhvatili u
krađi i ruke su mu do lakata bile poprimile zelenu boju. Kada se smejao, njakao je
baš kao magarci koje su jahali. „Odakle mač jednom pacovu iz slivnika kao što je
Grudvoglavi?“
Arja je mračno grickala usnu. Videla je leđa Jorenovog izbledelog crnog plašta
ispred kola, ali beše čvrsto odlučila da od njega ne traži pomoć.
„Možda je on mali štitonoša“, ubaci Pituljica. Majka mu je bila pekarka pre
nego što je umrla, i on je po čitav dan gurao njena kolica po ulicama, vičući:
„Pituljice, vruće pituljice!“
„Stitonošče nekog mnogo finog gospodina, to je on.“
„Nije on štitonoša, gledaj ga samo. Kladim se da to čak nije ni pravi mač.
Kladim se da je samo neka limena igračka.“
Arja ih je mrzela zbog toga što se sprdaju sa Iglom. „То je u zamku iskovan
čelik, glupane“, besno im odgovori, okrenuvši se u sedlu da ih pogleda. „I bolje bi
ti bilo da začepiš gubicu.“
Siročići se posprdno nasmejaše. „Odakle tebi takvo sečivo, Grudvoliki?“
zanimalo je Pituljica.
„Grudvoglavi“, ispravi ga Lomi. „Mora da ga je negde marno.“
„Nisam!“ viknu ona. Džon Snežni joj je dao Iglu. Možda je morala da ih pusti
da je zovu Grudvoglavi, ali im neće dati da Džona zovu lopovom.
„Ako ga je ukro, možemo da mu ga uzmemo“, reče Pituljica. „Ionako nije
njegov. Meni bi dobro došo takav mač.“
Lomi ga je podbadao. „’Ajde, uzmi mu ga, čik ako smeš!“
Pituljica obode magarca i približi se. „Hej, Grudvoliki, daj taj mač’vamo.“
Kosa mu je bila boje slame, debelo lice izgorelo i oljušteno od sunca. „Ti ni ne
znaš kako se upotrebljava“
Znam, i te kako, mogla je Arja da kaže. Ubila sam jednog momka, debelog
momka kao što si i ti, ubola sam ga u stomak i on je umro, a ubiću i tebe ako me
ne pustiš na miru. Samo se nije usuđivala. Joren nije znao za štalskog momka, ali
se bojala šta bi uradio ako sazna. Arja je bila prilično sigurna da su neki od ostalih

ljudi takođe ubice, trojica u bukagijama sasvim sigurno, ali kraljica nije tražila
njih, tako da to nije bilo isto.
„Gledaj ga samo“, zanjaka Zelenoruki Lomi. „Kladim se da će sada da
zacmizdri.’Oćeš da cmizdriš, Grudvoglavi?“
Prošle noći je plakala u snu; sanjala je oca. Ujutru se probudila očiju suvih i
crvenih, i nije mogla da prolije više ni suzu, makar joj od toga život zavisio.
„Upišaće se u gaće“, reče Pituljica.
„Ostavite ga na miru“, kaza momak čupave crne kose koji je jahao iza njih.
Njemu je Lomi nadenuo ime Bik, zbog rogate kacige koju je sve vreme glačao,
mada je nikada nije nosio. Lomi se nije usuđivao da zadirkuje Bika. On je bio
stariji, i krupan za svoj uzrast, širokih grudi i snažnih ruku.
„Bolje da daš mač Pituljici, Ari“, reče Lomi. „Pituljica ga stvarno’oće. On je
jednom išutiro jednog dečka na smrt. I ti ćeš isto da prođeš, pazi šta ti kažem.“
„Bacio sam ga na zemlju, i šutno sam ga u jaja, i šutiro sam ga sve dok nije
umro“, pohvali se Pituljica. „Izgazio sam ga skroz. Jaja su mu se bila raspukla i
raskrvarila, a kita mu pocrnela. Bolje mi daj taj mač.“
Arja izvadi svoj mač za vežbu iz pojasa. „Uzmi ovaj“, reče Pituljici, pošto nije
htela da se bije.
„То je običan štap.“ On prijaha bliže i pokuša da se maši Iglinog balčaka.
Arjin štap zviznu i raspali po magarećim butinama. Životinja dreknu i prope se,
zbacivši Pituljicu na zemlju. Arja skoči sa svog magarca, pa ubode dečaka u trbuh
dok je pokušavao da se digne, tako da on ponovo uz uzdah sede. Onda ga odalami
preko nosa, i začu se zvuk kao kad pukne grana. Krv navre iz nozdrva. Kada
Pituljica poče da cmizdri, Arja se kao vihor okrenu ka Zelenorukom Lomiju, koji je
sedeo na magarcu, razrogačenih očiju. „I ti isto’oćeš mač, a?“ zaurla, ali on ga nije
hteo. Samo je sakrio lice zeleno obojenim rukama i zacvileo na nju da ga se okane.
Bik tada viknu: „Iza tebe!“ i Arja se okrete u mestu. Pituljica je bio na kolenima,
stežući u ruci veliki oštri kamen. Ona sačeka da ga on baci, ali izmače glavu i
kamen fijuknu kraj nje. Onda polete na njega. On diže ruku i ona ga udari po njoj, a
zatim po obrazu, pa po kolenu. Pituljica tad pokuša da je zgrabi, no ona otplesa u
stranu i tresnu ga drvetom posred temena. On pade, pa ustade i zatetura za njom,
lica umrljanog zemljom i krvlju. Arja zauze stav vodenog plesača i spremi se.
Kada joj on priđe, ona ubode tačno među njegove noge, i to tako jako da bi joj
drveni mač, samo da je imao oštar vrh, izašao na drugu stranu, posred njegove
stražnjice.
Kada ju je Joren odvukao od njega, Pituljica se valjao po zemlji, čakšira smeđih
i smrdljivih, i vrištao, dok ga je Arja udarala iznova, i iznova, i iznova. „Dosta!“
zagrme crni brat, otevši joj drveni mač iz ruke. „Hoćeš da ubiješ tu budalu?“ Kada
Lomi i još nekoliki drugi počeše da cvile, starac se i ka njima okrenu. „Začepite
gubice, da vam ih ja ne začepim! Desi li se ovo još jednom, ima da vas sve
zavežem za kola, pa da vas vučem do Zida.“ Pa otpljunu. „А to, Ari, za tebe važi

dvostruko. Polazi sa mnom, dečko. Smesta.“
Svi su je gledali, čak i ona trojica u lancima i bukagijama u dnu kola. Debeli
škljocnu zašiljenim zubima i siknu, ali se Arja ne obazre na njega.
Starac je odvuče daleko od puta, u gust šumarak, sve vreme psujući i mrmljajući.
„Da imam bar naprstak pameti, ostavio bi’ te u Kraljevoj Luci. Čuješ li me,
dečko?“ Tu reč bi uvek rekao režeći, unoseći u nju posebnu pretnju, kako bi bio
siguran da ga je čula. „Dreši učkur i skidaj čakšire.’Ajde, ovde nema ko da te vidi.
Brzo.“ Namrgođena, Arja ga posluša. „’Ajde sad tamo, nasloni se na hrast.
Dabome, tako.“ Ona obavi ruke oko debla i priljubi lice uz hrapavo drvo. „Sada
vrišti. Vrišti glasno.“
Neću, pomisli Arja tvrdoglavo, ali kada Joren opali drvetom po njenim golim
butinama, vrisak ipak izlete iz nje. „Misliš da je to bolelo?“ reče on. „Pazi sada.“
Stap udari uz fijuk. Arja ponovo vrisnu, grčevito se držeći za drvo da ne bi pala.
„Još jedan.“ Uhvati se čvrsto, zagrize usnu, i nape se kada začu sledeći fijuk. Od
udarca poskoči i zakuka. Neću da plačem, pomisli, to neću dozvoliti. Ja sam iz
kuće Starka od Zimovrela, naš simbol je jezovuk, jezovuci ne plaču. Osetila je
kako joj tanak mlaz krvi curi niz levu nogu. Butine i stražnjica goreli su joj od bola.
„Sad sam ti možda skreno pažnju“, reče Joren. „Sledeći put kada digneš taj štap na
nekog od svoje braće, dobićeš dvaput više nego što si dala, čuješ me? Sada se
oblači.“
Nisu oni moja braća, pomisli Arja dok se saginjala da digne čakšire, ali je bila
dovoljno pametna da to ne kaže. Ruke su joj šeprtljale oko učkura.
Joren ju je gledao. „Boli te?“
Mirno kao jezerska voda, reče ona sebi, onako kao što ju je Sirio Forel učio.
„Ма1о.“
On pljunu. „Onog malog pitara boli još više. Nije ti on ubio oca, devojče, ni on
ni onaj lopuža Lomi. Mlaćenje po njima neće ti ga vratiti“
„Znam“, promrmlja Arja turobno.
„А sada nešto što ne znaš. To nije trebalo tako da se desi. Kad sam se spremo da
krenem, i kupio kola i natovario ih, došo mi je čovek sa dečakom za mene, i
vrećom zlata i porukom, nije bitno od koga. Lord Edard će obući crno, kazo mi je
on, sačekaj i krenuće sa tobom. Šta misliš, zašto sam bio tamo? Samo što je nešto
pošlo naopako.“
„Džofri“, izlete Arji. „Neko bi trebalo da ubije njega!“
„Neko i hoće, ali to neću biti ja, a ni ti“ Joren joj dobaci drveni mač. „U kolima
ima kiselišća“, reče joj dok su se vraćali na drum. „Uzmi da žvačeš, ublažiće bol.“
I ublažilo ga je, malo, mada je ukus bio odvratan, a pljuvačka joj izgledala kao
krv. Pa ipak, prepešačila je čitav taj dan, i naredni, i onaj nakon njega, previše
bolna da bi sedela na magarcu. Pituljica je mnogo gore prošao; Joren je morao da
premesti nekoliko buradi da bi ovaj ležao u kolima na vrećama ječma, jecajući
svaki put kada bi prešla preko kamena. Zelenorukom Lomiju nije falila ni dlaka s

glave, ali se držao što je dalje moguće od Arje. „Svaki put kada ga pogledaš, on
krene da se trza“, rekao joj je Bik dok je hodala iza njegovog magarca. Nije mu
odgovorila. Činilo se bezbednijim ni sa kime ne razgovarati.
Te noći je ležala na tankom ćebetu na tvrdoj zemlji, gledajući veliku crvenu
kometu. Kometa je bila istovremeno divna i strašna. „Crveni Mač“, nadenuo joj je
ime Bik; tvrdio je da izgleda kao mač, sečiva još crveno usijanog od kovačkog
ognjišta. Kada bi Arja zaškiljila na pravi način, i ona bi videla mač, samo što to
nije bio nov mač, već Led, veliki mač njenog oca, sav od namreškanog valirijskog
čelika, a crvenilo je bila krv lorda Edarda nakon što mu je ser Ilin, kraljeva
pravda, odsekao glavu. Joren ju je naterao da skrene pogled kada se to desilo, ali
joj se ipak činilo da kometa izgleda kao što je Led sigurno izgledao, posle toga.
Kada je napokon zaspala, sanjala je dom. Kraljevski drum zavijao je oko
Zimovrela, vodeći ka Zidu, i Joren je obećao da će je tamo ostaviti i da niko neće
saznati ko je ona bila. Čeznula je da ponovo vidi majku, i Roba, i Brena i Rikona...
ali je najviše mislila na Džona Snežnog. Želela je da nekako mogu otići do Zida
pre Zimovrela, da joj Džon razbaruši kosu i kaže joj „sestrice“. Rekla bi mu:
„Nedostajao si mi“, a on bi izgovorio te iste reči u istom trenutku, kao što su
oduvek i govorili zajedno. To bi volela. To bi volela više od bilo čega na svetu.

SANSA
Jutro na imendan kralja Džofrija svanulo je svetlo i vetrovito, i dugački rep
velike komete jasno se video kroz visoke iscepkane oblake. Sansa ju je gledala
kroz svoj prozor na kuli kada je ser Eris Oukhart došao da je odvede na tumirsko
polje. „Šta misliš, šta ona znači?“ upita ga.
„Slavu za tvog verenika“, smesta odgovori ser Eris. „Vidi kako danas gori preko
neba, na imendan veličanstva, kao da su sami bogovi istakli barjak njemu u čast.
Kmetovi su je nazvali Kometa kralja Džofrija.“
Nema sumnje da je Džofriju tako javljeno; Sansa nije bila baš sigurna. „Čula
sam sluge kako je zovu Zmajev rep.“
„Kralj Džofri sedi gde je Egon Zmaj nekada sedeo, u zamku koji je podigao
njegov sin“, reče ser Eris. „On je naslednik zmaja - a grimiz je boja kuće Lanistera,
još jedno znamenje. Ova je kometa poslana da najavi Džofrijevo uspenje na presto,
u to ne sumnjam. Govori da će on pobediti sve svoje neprijatelje.“
Da li je to istina? upita se ona. Zar će bogovi biti tako okrutni? Njena majka je
sada Džofrijev neprijatelj, kao i njen brat Rob. Njen otac je ubijen po kraljevom
naređenju. Moraju li Rob i njena gospa majka sledeći da umru? Kometa jeste
crvena, ali je Džofri Barateon isto koliko i Lanister, a njihov simbol je crni jelen
na zlatnom polju. Zar nije trebalo da bogovi pošalju Džofu zlatnu kometu?
Sansa zatvori prozorske kapke i naglo se okrenu. „Danas izgledaš veoma ljupko,
moja gospo“, reče ser Aris.
„Hvala ti, ser.“ Znajući da će Džofri zahtevati od nje da prisustvuje turniru u
njegovu čast, Sansa se beše posebno potrudila oko svog lica i odeće. Imala je
haljinu od blede purpurne svile i mrežicu za kosu s mesečevim opalima, poklon od
Džofrija. Dugački rukavi haljine skrivali su modrice na njenim rukama. I to su bili
Džofrijevi darovi. Kada su mu rekli da je Rob proglašen za Kralja na Severu, bes
mu je bio strašan, i poslao je ser Borosa da je prebije.
„Hoćemo li da krenemo?“ Ser Eris joj pruži ruku i ona mu dozvoli da je izvede
iz odaje. Kad je već jedan od kraljevih gardista morao da joj prati svaki korak,
Sansi se najviše sviđalo da to bude on. Ser Boros je bio nagao i razdražljiv, ser
Merin hladan, od čudnih mrtvih očiju ser Mendona obuzimala ju je jeza, dok se ser
Preston prema njoj ophodio kao prema slaboumnom detetu. Eris Oukhart je bio
uglađen i prijatno je sa njom razgovarao. Jednom je čak i prigovorio kada mu je
Džofri naredio da je udari. Na kraju ju je ipak udario, ali ne tako jako kao što bi to
uradili ser Merin ili ser Boros, i bar se pobunio. Ostali su izvršavali naređenja bez
pogovora... osim Pseta, ali Džof od Pseta nikada nije tražio da je kazni. Za to je
koristio ostalu petoricu.
Ser Eris imao je svetlosmeđu kosu i lice koje nije bilo neprijatno oku. Danas je
bio prilično naočita pojava, u belom svilenom plaštu pričvršćenom na ramenu

jednim zlatnim listom i sa razlistalim hrastom navezenim sjajnom zlatnom žicom na
grudima tunike. „Šta misliš, ko će osvojiti današnje počasti?“ upita Sansa dok su
se, ruku pod ruku, spuštali niz stepenice.
„Ја“, odgovori ser Eris, osmehujući se. „Ali se bojim da ta pobeda neće biti
slatka. Ovo će biti malo nadmetanje, i slabo. Neće biti više od četrdeset takmičara,
uključujući štitonoše i konjanike slobodnjake. Nema mnogo časti u pobedama nad
zelenim dečacima.“
Prethodni turnir bio je drugačiji, sećala se Sansa. Kralj Robert ga je priredio
njenom ocu u čast. Na nadmetanje su došli veliki lordovi i čuvene megdandžije iz
čitavog kraljevstva, i sav grad je bio tu da ih gleda. Sećala se njegovog sjaja: polje
šatora kraj reke, sa viteškim štitovima istaknutim pred svakim ulazom, dugački
nizovi svilenih zastavica razigranih na vetru, blesak sunčevih zraka na svetlom
čeliku i pozlaćenim mamuzama. Dan je odzvanjao od jeke truba i topota kopita, a
noći behu pune gozbi i pesama. To su bili najčudesniji dani njenog života, ali su joj
se sada činili kao uspomene iz nekog drugog doba. Robert Barateon je mrtav, njen
otac takođe, odsečena mu je glava kao izdajniku na stepeništu Velikog obredišta
Belorovog. U zemlji sada postoje tri kralja, rat besni iza Trozupca, a grad se puni
očajnicima. Nije ni čudo što Džofov turnir moraju da održe iza debelih kamenih
zidina Crvene tvrđave.
„Hoće li i kraljica biti prisutna, šta misliš?“ Sansa se uvek osećala sigurnije
kada je Sersei bila u blizini, da obuzda sina.
„Bojim se da neće, moja gospo. Veće se sastaje, povodom nekog hitnog posla.“
Ser Eris spusti glas. „Lord Tivin se ulogorio kod Harendvora, umesto da je doveo
svoju vojsku u grad kao što je kraljica naredila. Njeno veličanstvo se razbesnelo.“
Zaćutao je kada je kraj njih prošla povorka lanisterskih gardista u grimiznim
plaštovima i lavljim kacigama. Ser Eris je voleo da ogovara, ali samo kada je bio
siguran da ga niko neće čuti.
Stolari su tribine i borilište podigli u spoljnom dvorištu. Bile su to zaista jadne
građevine, a malobrojna okupljena publika ispunjavala je tek polovinu mesta.
Posmatrači su većinom bili gardisti, u zlatnim plaštovima Gradske straže ili
grimiznim kuće Lanistera; lordova i ledi bilo je tek nekoliko, šačica koja je ostala
na dvoru. Lord Džajlz je, siv u licu, kašljao u ružičastu svilenu maramicu. Ledi
Tandu okruživale su njene kćeri, mirna i tupa Lolisa i jezičava Falisa. Džalabar
Kso, kože boje abonosa, bio je izgnanik, bez drugog utočišta, ledi Ermesanda
odojče u krilu svoje dojilje. Pričalo se da će je uskoro udati za nekog kraljičinog
rođaka kako bi Lanisteri mogli da prisvoje njene zemlje.
Kralj je sedeo u senci grimiznog baldahina, jedne noge nehajno prebačene preko
izrezbarenog drvenog rukohvata svoje stolice. Iza njega su sedeli princ Tomen i
princeza Mirsela. U dnu kraljevske lože, Sendor Klegani čuvao je stražu, ruku
položenih na remen mača. Beli plašt Kraljeve garde obavijao mu je široka ramena,
pričvršćen brošem sa draguljima, ali je snežnobelo platno delovalo nekako
neprirodno preko njegove smeđe tunike od grubog sukna i kožnog prsluka sa

zakivcima. „Ledi Sansa“, objavi Pseto šturo kada je ugleda. Glas mu beše hrapav,
nalik na zvuk testere. Od opekotina na licu i vratu, jedna strana njegovih usta trzala
se kada je govorio.
Princeza Mirsela stidljivo klimnu glavom na spomen Sansinog imena, ali
punački mali princ Tomen veselo poskoči. „Sansa, jesi li čula? Danas ću jahati na
turniru. Majka je rekla da smem.“ Tomenu je bilo čitavih osam godina. Podsećao ju
je na njenog malog brata Brena. Bili su vršnjaci. Bren je bio kod kuće u Zimovrelu,
bogalj, ali na sigurnom.
Sansa bi sve dala da bude s njim. „Strahujem za život tvojih protivnika“, reče
ona Tomenu ozbiljno.
„Njegov protivnik biće napunjen slamom“, reče Džof ustajući. Kralj je bio
odeven u pozlaćen grudni oklop, sa lavom koji riče ugraviranim na grudima, kao da
očekuje da će rat buknuti svakog trenutka. Tog dana je punio trinaest godina, i bio
je visok za svoj uzrast, zelenook i zlatokos kao i svi Lanisteri.
„Veličanstvo“, reče ona, damski se poklonivši.
Ser Eris se pokloni duboko. „Molim za dozvolu da se udaljim, veličanstvo.
Moram da se pripremim za borbe.“
Džofri mu odsečno mahnu u znak da je slobodan, proučavajući za to vreme
Sansu od glave do pete. „Drago mi je što nosiš moje dragulje.“
Znači, kralj je odlučio da danas glumi ljubaznost. Sansi pade kamen sa srca.
„Zahvaljujem ti na njima... i na tvojim lepim rečima. Molim se da ti imendan bude
srećan, veličanstvo.“
„Sedi!“ naredi Džof, pokazavši ka praznom sedištu kraj sebe. „Da li si čula?
Kralj prosjak je mrtav.“
„Kо?“ na tren se Sansa uplaši da on to govori o Robu.
„Viseris. Poslednji sin ludog kralja Erisa. Motao se po slobodnim gradovima
još od pre mog rođenja, nazivajući sebe kraljem. Pa, majka kaže da su ga Dotraci
napokon krunisali. Rastopljenim zlatom.“ On se nasmeja. „То je baš smešno, zar
ne? Zmaj je bio njihov simbol. To je jednako dobro kao kada bi neki vuk ubio tvog
brata izdajnika. Možda ću ga i baciti vukovima nakon što ga uhvatim. Ne znam da li
sam ti rekao, nameravam da ga izazovem na dvoboj.“
„Volela bih to da vidim, veličanstvo.“ I više nego što pretpostavljaš. Sansa se
trudila da zvuči hladno i uglađeno, ali Džofri ipak zaškilji, pokušavajući da
ustanovi da li se to ona njemu podruguje. „Hoćeš li i ti učestvovati u današnjim
borbama?“ upita ga ona hitro.
Kralj se namršti. „Moja gospa majka kaže da to ne bi bilo prikladno, pošto je
turnir priređen meni u čast. Inače bih bio pobednik. Zar nije tako, psu?“
Psetova usta se trznuše. „Protiv ovih jadnika? Zašto da ne?“
On je bio pobednik na turniru njenog oca, priseti se Sansa. „Da li ćeš se ti danas
boriti, moj gospodaru?“ upita ga.
Kleganijev glas beše težak od prezira. „Ne bi vredelo truda da navučem oklop.

Ovo je turnir mušica.“
Kralj se nasmeja. „Moj pas opasno reži. Možda ću mu narediti da se bori protiv
današnjeg pobednika. Do smrti.“ Džofri je voleo da tera ljude da se bore do smrti.
„Ostao bi ti jedan vitez manje.“ Pseto nikada ne beše položio viteške zavete.
Brat mu je bio vitez, a brata je mrzeo.
Oglasiše se fanfare. Kralj se zavali u stolici i uze Sansu za ruku. Nekada bi joj
od toga zaigralo srce, ali to beše pre no što joj je na molbe za milost odgovorio
poklonivši joj glavu njenog oca. Njegov dodir ju je sada ispunjavao gađenjem, ali
je bila dovoljno pametna da to ne pokaže. Naterala je sebe da sedi veoma mirno.
„Ser Merin Trent od Kraljeve garde!“ viknu najavljivač.
Ser Merin uđe sa zapadne strane dvorišta, prekriven blistavim belim oklopom
optočenim zlatom, na mlečnobelom ratnom konju dugačke sive grive. Za njim je
lepršao plašt nalik na snežno polje. Nosio je koplje od dvanaest stopa.
„Ser Hober od kuće Redvina, sa Senice“, zapeva najavljivač. Ser Hober ujaha
sa istoka, na crnom pastuvu prekrivenom tamnocrvenim i plavim pokrovcem.
Koplje su mu prekrivale pruge istih ovih boja, a na štitu mu je bio grozd, simbol
njegove kuće. Blizanci Redvini bili su kraljičini gosti protiv svoje volje, baš kao i
Sansa. Pitala se čija je zamisao da oni jašu na Džofrijevom turniru. Njihova
sigurno nije, pomisli.
Na znak majstora ceremonije, borci uperiše koplja i mamuznuše konje. Začuše
se povici gardista, i lordova i ledi na tribinama. Vitezovi se sudariše nasred
dvorišta, uz strahovit prasak drveta i čelika. Belo koplje i prugasto koplje
rasprsnuše se u iverje, gotovo istovremeno. Hober Redvin se zanese od udarca, ali
ipak nekako uspe da se zadrži u sedlu. Okrenuvši konje na kraju borilišta, vitezovi
odbaciše slomljena koplja i od štitonoša uzeše nova. Ser Horas Redvin, ser
Hoberov blizanac, doviknu reči ohrabrenja svome bratu.
Ali u drugom naletu ser Merin pogodi vrhom svog koplja ser Hobera u grudi,
zbacivši ga iz sedla, te ovaj bučno pade na zemlju. Ser Horas opsova i potrča da
pomogne svom izubijanom bratu.
„Loše jahano“, objavi kralj Džofri.
„Ser Belon Svon, od Kamenglave u Crvenoj straži“, začu se najavljivačev
povik. Široka bela krila krasila su veliku kacigu ser Belona, a crni i beli labudovi
borili su se na njegovom štitu. ,Moros od kuće Slinta, naslednik lorda Dženosa od
Harendvora.“
„Pogledajte samo tu pokondirenu volinu“, podrugljivo dobaci Džofri, dovoljno
glasno da ga čuje pola dvorišta. Moros, običan štitonoša, uz to još i
novoproizvedeni, s mukom je baratao štitom i kopljem. Koplje je bilo viteško
oružje, to je Sansa znala, a Slintovi su bili niskorođeni. Lord Dženos bio je tek
zapovednik Gradske straže pre nego što ga je Džofri uzdigao do Harendvora i
Veća.
Nadam se da će pasti i osramotiti se, pomisli ona jetko. Nadam se da će ga ser

Belon ubiti. Kada je Džofri objavio smrt njenog oca, Dženos Slint je bio taj koji je
za kosu uzeo odsečenu glavu lorda Edarda i digao je visoko, da je vide kralj i
narod, dok je Sansa vrištala i ridala.
Moros je na sebi imao karirani crno-zlatni plašt povrh crnog oklopa sa zlatnim
intarzijama. Na štitu mu je bilo krvavo koplje, izbor njegovog oca za simbol
njihove novostvorene kuće. Ali on sa štitom kao da nije znao šta će dok je terao
konja napred, i ser Belonov vrh koplja pogodi pravo u središte. Moros ispusti
koplje, pokuša da održi ravnotežu, i ne uspe u tome. Jedna noga mu ostade
zaglavljena u uzengiji dok je padao i konj u jurišu odvuče mladića sve do kraja
borilišta, dok mu je glava pri tom odskakala od tla. Džof posprdno zviznu. Sansa
beše zgrožena, pitajući se da li su bogovi čuli njenu osvetoljubivu molitvu.
Međutim, kad Morosa otpetljaše od konja, zatekoše ga krvavog ali živog. „Tomene,
odabrali smo ti pogrešnog protivnika“, reče kralj svome bratu. „Slamnati vitez bori
se bolje od ovoga.“ Zatim dođe red na ser Horasa Redvina. On prođe bolje od
svog blizanca, pobedivši postarijeg viteza na čijem je konju bio pokrovac sa
srebrnim grifonima na prugastom plavo-belom polju. Koliko god da je
veličanstveno izgledao, starac nije bio dostojan protivnik. Džofri napući usne.
„Jadna je ovo predstava.“
„Upozorio sam te“, reče Pseto. „Mušice.“
Kralju je već postajalo dosadno. Sansu zbog toga obuze napetost. Ona obori oči
i odluči da bude tiha, šta god da se desi. Kada bi se raspoloženje Džofrija
Barateona pokvarilo, svaka slučajna reč mogla je da ga užasno razbesni.
„Lotor Brun, konjanik slobodnjak u službi lorda Beliša!“ viknu najavljivač.
„Ser Dontos Crveni, od kuće Holarda. „
Konjanik slobodnjak, oniži čovek u izgrebanom oklopu bez grba, uredno se
pojavi na zapadnom kraju dvorišta, ali od njegovog protivnika ne beše ni traga.
Konačno jedan kestenjasti pastuv dokasa pred gledaoce, sav u grimiznoj i
krvavocrvenoj svili, ali ser Dontosa ne beše na njemu. Vitez se ukaza koji tren
kasnije, psujući i teturajući se, odeven u grudni oklop, kacigu sa perjanicom i ništa
više. Noge su mu bile blede i mršave, a muškost mu se besramno klatila dok je
vijao konja. Posmatrači zaurlaše i stadoše da dobacuju uvrede. Uhvativši konja za
uzde, ser Dontos pokuša da uzjaše, ali životinja nije mirovala, a vitez je bio tako
pijan da su mu bosa stopala stalno promašivala uzengije.
Do tada je već čitava publika urlala od smeha... svi osim kralja. U Džofrijevim
očima bio je pogled koji je Sansa dobro pamtila, isti onaj pogled koji je imao u
Velikom obredištu Belorovom kada je osudio na smrt lorda Edarda Starka.
Konačno se ser Dontos Crveni okanu ćorava posla, te sede na zemlju i skide svoju
kacigu s perjanicom. „Izgubio sam!“ viknu. „Dajte mi vina!“
Kralj ustade. „Ovamo bure iz podruma! Udavite ga u njemu!“
Sansa začu svoj dah. „Ne, ne smeš.“
Džofri se okrenu. „Šta si to rekla?“

Sansa nije mogla da veruje da je progovorila. Zar je poludela? Da mu kaže ne
pred pola dvora? Nije htela ništa da kaže, samo... ser Dontos je bio pijan, i blesav,
i beskoristan, ali nikome nije želeo zla.
„Da nisi možda rekla da ne smem? A?“
„Molim te“, reče Sansa, „samo sam htela... to bi bilo rđavo znamenje,
veličanstvo... ubiti - ubiti čoveka na svoj imendan“
„Lažeš“, reče Džofri. „Trebalo bi da te udavim zajedno sa njim, ako ti je toliko
stalo do njega.“
„Nije mi stalo do njega, veličanstvo.“ Reči su očajnički izbijale iz nje. „Udavi
ga ili mu odseci glavu, samo... ubij ga sutra, ako želiš, ali molim te... ne danas, ne
na svoj imendan. Ne bih podnela da te prati zla sreća... užasna sreća, čak i za
kralja, svi pevači tako govore...“
Džofri se namršti. Znao je da ga laže, mogla je to jasno da vidi. Za ovo će skupo
platiti.
„Devojka pravo zbori“, muklo reče Pseto. „Šta čovek seje na imendan, žanje
čitave godine.“ Glas mu je bio bezizražajan, kao da mu nimalo nije stalo veruje li
mu kralj ili ne. Da li je to mogla biti istina? Sansa nije znala. Bile su to tek prve
reči koje su joj pale na pamet, u očajničkoj želji da izbegne kaznu.
Nezadovoljan, Džofri se promeškolji u sedištu i mahnu prstima ka ser Dontosu.
„Odvedite ga. Ubićete ga sutra, ludu.“
„On to i jeste“, reče Sansa. „Luda. Veoma si pronicljiv, čim to vidiš. Bolje mu
pristaje da bude luda nego vitez, zar ne? Treba da ga obučeš u šareno odelo i
nateraš ga da se ludira za tebe. On ne zaslužuje milost brze smrti.“
Kralj je osmotri na tren. „Možda i nisi tako glupa kao što majka kaže.“ Onda
diže glas. „Da li si čuo moju gospu, Dontose? Od danas, ti si moja nova luda.
Spavaćeš sa Mesečevim dečakom i oblačićeš se u šareno odelo.“
Ser Dontos, otrežnjen bliskim susretom sa smrću, pade na kolena. „Hvala ti,
veličanstvo. I tebi, moja gospo. Hvala vam.“
Dok su ga dvojica lanisterskih gardista odvodili, majstor ceremonije priđe loži.
„Veličanstvo“, reče, „da pozovem novog izazivača za Bruna, ili da nastavimo sa
narednom borbom?“
„Ni jedno ni drugo. Ovo su mušice, a ne vitezovi. Sve bih ih pobio, da mi nije
imendan. Turnir je gotov. Teraj mi ih sve sa očiju.“
Majstor ceremonije se pokloni, ali princ Tomen ne beše tako poslušan. „Ја treba
da se borim protiv slamnatog čoveka.“
„Ne danas.“
„Ali hoću da se borim!“
„Baš me briga šta ti hoćeš.“
„Majka je rekla da ću se boriti.“
„Rekla je“, složi se princeza Mirsela.

„Majka je rekla“, podrugnu se kralj. „Ne budite detinjasti.“
„Mi jesmo deca“, objavi Mirsela ponosno. „Mi i treba da budemo detinjasti.“
Pseto se nasmeja. „Tu ti je doakala.“
Džofri je bio poražen. „Dobro onda. Čak ni moj brat se ne bori gore od ovih
ovde. Majstore, izvedi čoveka od slame, Tomen hoće da bude mušica.“
Tomen radosno kliknu i otrča da se spremi, žestoko grabeći punačkim nogama.
„Srećno!“ doviknu Sansa za njim.
Slamnatog čoveka postaviše na udaljeni kraj borilišta dok su princu sedlali
ponija. Tomenov protivnik imao je da bude kožni ratnik veličine deteta, napunjen
slamom i posađen na osovinu zarivenu u zemlju, sa štitom u jednoj, a obloženim
buzdovanom u drugoj ruci. Neko beše privezao par jelenjih rogova na vitezovu
glavu. Džofrijev otac, kralj Robert, nosio je jelenje rogove na kacigi, priseti se
Sansa... ali ih nosi i njegov stric lord Renli, Robertov brat, koji je postao izdajnik i
proglasio se za kralja.
Dvojica štitonoša staviše na princa njegov gizdavi srebrni i grimizni oklop.
Visoka perjanica od crvenih pera štrčala je iz kacige, a lanisterski lav i okrunjeni
jelen Barateona igrali su na njegovom štitu. Stitonoše mu pomogoše da uzjaše, a ser
Aron Santagar, kaštelan Crvene tvrđave, iskorači napred i predade Tomenu srebrni
dugački mač s tupim sečivom u obliku lista, iskovan za ruku osmogodišnjaka.
Tomen ponosno diže sečivo. „Livačka stena!“ kliknu visokim dečačkim glasom,
pa obode ponija, koji krenu preko tvrdo nabijene zemlje ka slamnatom vitezu. Ledi
Tanda i lord Džajlz udariše u slabačko klicanje, a Sansa im se pridruži. Kralj je
posmatrao mračno i ćutljivo.
Tomen povede ponija u oštar kas, pa žustro izmahnu mačem i u prolazu pošteno
odalami vitezov štit. Lutan se okrenu i obloženi malj žestoko tresnu princa po
temenu. Tomen se prosu iz sedla, a novi oklop mu zazveča kao vreća starih lonaca
kada udari u zemlju. Mač mu odlete iz ruku, poni mu pobeže preko dvorišta,
prolomi se talas podrugljivog smeha. Kralj Džofri se smejao najduže i najglasnije.
„Oh!“ viknu princeza Mirsela. Potom se izmigolji iz lože i pritrča svome malom
bratu.
Sansa shvati da ju je obuzela čudna hrabrost, nalik pijanstvu. „Trebalo bi da
pođeš sa njom“, obrati se kralju. „Brat ti je možda povređen.“
Džofri sleže ramenima. „Ра šta i da jeste?“
„Trebalo bi da mu pomogneš da ustane i da mu kažeš kako je dobro jahao.“
Sansa kao da više nije mogla da se zaustavi.
„Oboren je s konja i pao je u prašinu“, napomenu kralj. „То nije dobro jahanje.“
„Gledaj!“ ubaci se Pseto. „Dečko ima hrabrosti. Pokušaće ponovo.“
Pomagali su princu Tomenu da ponovo uzjaše ponija. Da je samo Tomen stariji,
a ne Džofri, pomisli Sansa. Ne bi mi smetalo da se udam za Tomena.
Zvuci iz stražare sve ih iznenadiše. Lanci zazveckaše dok se rešetka dizala, i

velika kapija se otvori uz škripu gvozdenih šarki. „Kо im je rekao da otvore
kapiju?“ upita Džofri. Pošto su u gradu vladali nemiri, kapije Crvene tvrđave već
danima su bile zatvorene.
Povorka jahača ukaza se ispod gvozdenih rešetaka, uz zveckanje čelika i topot
kopita. Klegani se približi kralju, s jednom rukom na balčaku svog dugačkog mača.
Posetioci su bili izubijani, otrcani i prašnjavi, ali ipak njihov barjak beše
lanisterski lav, zlatan na grimiznom polju. Nekolicina je nosila crvene plaštove i
oklope lanisterskih vojnika, ali većinom to behu konjanici slobodnjaci i najamnici,
oklopljeni čime god su stigli i nakićeni oštrim čelikom... a bilo je i drugih,
čudovišnih divljaka iz priča Stare Nen, onih strašnih, što su se sviđale Brenu. Behu
odeveni u odrpana krzna i tvrdu kožu, zarasli u dugačke kose i divlje brade. Neki
su na čelima ili rukama imali krvave zavoje, drugima nedostajahu oči, uši i prsti.
Usred njih, na velikom doratu, u čudnom visokom sedlu koje ga je obuhvatalo sa
svih strana, jahao je kraljičin brat kepec, Tirion Lanister, koga su zvali Bauk. Beše
pustio bradu da mu prekrije ulubljeno lice, tako da je sada rasla kao nakostrešena
šikara plavih i crnih malja, gruba poput žice. Niz leđa mu se spuštao plašt od krzna
crnog risa, prošaran belim prugama. U levici je držao uzde, a desnica mu je bila u
povezu, ali je sem toga izgledao jednako nakazno kao što ga je Sansa pamtila iz
posete Zimovrelu. Sa ispupčenim čelom i čakarastim očima, još je bio najružniji
čovek koga je u životu videla.
A ipak Tomen žestoko obode ponija i odjuri galopom preko dvorišta, radosno
kličući. Jedan od divljaka, ogroman trapav čovek, tako dlakav da mu je lice
nestajalo pod maljama, zgrabi dečaka iz sedla, onako zajedno s oklopom, i spusti
ga na zemlju pored ujaka. Tomenov zadihani smeh orio se dvorištem dok ga je
Tirion tapšao po leđima, i Sansa bi zapanjena kada shvati da su iste visine. Mirsela
trkom pristiže za bratom, a kepec je uhvati za struk i okrete je ukrug, dok je ona
podvriskivala.
Spustivši je nazad na zemlju, čovečuljak je blago poljubi u čelo i gegajući se
pređe preko dvorišta i priđe Džofriju. Dva njegova čoveka stupala su tik za njim;
crnooki i crnokosi najamnik pokreta kao u mačke koja vreba plen, i suvonjavi
mladić prazne duplje u kojoj je nekada stajalo oko. Tomen i Mirsela išli su za
njima.
Kepec se spusti na koleno pred kraljem. „Veličanstvo.“
„Ti“, reče Džofri.
„Ја“, složi se Bauk, „mada bi ljubaznija dobrodošlica bila primerenija za jednog
ujaka i starijeg od sebe.“
„Pričalo se da si mrtav“, reče Pseto.
Mali čovek odmeri velikog. Jedno oko mu beše zeleno, drugo crno, ali oba
bejahu hladna. „Obratio sam se kralju, a ne njegovoj džukeli.“
„Meni je drago što nisi mrtav“, kaza princeza Mirsela.
„То osećanje delimo, milo dete.“ Tirion se okrenu Sansi. „Moja gospo, primi

moje saučešće. Bogovi su istinski okrutni.“
Sansi nije na um padala nijedna reč kojom bi mu odgovorila. Kako može da
saoseća sa njenim bolom? Da li joj se on to ruga? Nisu bogovi bili okrutni, nego
Džofri.
„Žao mi je i zbog tvog gubitka, Džofri“, reče kepec.
„Kog gubitka?“
„Tvog kraljevskog oca. Krupnog prgavog čoveka s crnom bradom; prisetićeš ga
se ako pokušaš. Bio je kralj pre tebe.“
„О, njega. Da, bilo je to veoma žalosno, ubio ga je vepar.“
„Da li je to ono što’ljudi’ pričaju, veličanstvo?“
Džofri se namršti. Sansa oseti kako treba nešto da kaže. Kako ju je ono
obrednica Mordejna učila? Oklop jedne gospe je njena učtivost, to je bilo to. I ona
stavi na sebe svoj oklop, i reče: „Žao mi je što te je moja gospa majka uzela za
sužnja, moj gospodaru.“
„Mnogim ljudima je žao zbog toga“, odvrati Tirion, „а pre nego što završim,
mnogi će zažaliti još i više... ali ti ipak hvala što saosećaš. Džofri, gde mogu naći
tvoju majku?“
„Ona je sa mojim Većem“, odgovori kralj. „Tvoj brat Džejmi stalno gubi bitke.“
I besno pogleda Sansu, kao da je to njena krivica. „Starkovi su ga zarobili, i
izgubili smo Brzorečje, i sada njen glupi brat naziva sebe kraljem.“
Kepec se iskrivljeno osmehnu. „Svakakvi se ovih dana nazivaju kraljevima.“
Džof nije znao kako to da protumači, mada je delovao sumnjičavo i zlovoljno.
„Da. Dobro. Drago mi je što nisi mrtav, ujače. Da li si mi doneo poklon za
imendan?“
„Jesam. Svoju pamet.“
„Više bi mi prijala glava Roba Starka“, reče Džofri, hitro pogledavši Sansu.
„Tomene, Mirsela, idemo!“
Sendor Klegani se zadrža još nekoliko trenutaka. „Da sam na tvom mestu, pazio
bih na jezik, mališa“, upozori on pre nego što ode za svojim gospodarom.
Sansa ostade sa kepecom i njegovim čudovištima. Pokuša da se seti šta bi još
rekla. „Povredio si ruku“, uspe na kraju da kaže.
„Jedan od tvojih severnjaka me je udario šestopercem u bici na Zelenom kraku.
Spasao sam se od njega tako što sam pao s konja.“ Kez mu postade mekši dok joj je
proučavao lice. „Da li te bol za gospodarom ocem čini tako tužnom?“
„Moj otac je bio izdajnik“, smesta reče Sansa. „А moji brat i majka takođe su
izdajnici.“ Taj odgovor beše brzo naučila. „Ја sam odana mom voljenom Džofriju.“
„Nema sumnje. Odana poput srne okružene vukovima.“
„Lavovima“, prošapta ona, ni ne misleći. Osvrnu se oko sebe nervozno, ali niko
ne beše dovoljno blizu da čuje.
Lanister pruži ruku i uhvati je za šaku. „Ја sam samo mali lav, dete, i kunem ti

se, neću te kinjiti.“ Poklonivši se, dodade: „Ali sada mi moraš dozvoliti da odem.
Imam hitnog posla sa kraljicom i Većem.“
Sansa ga je gledala kako odlazi, dok mu se telo teško njihalo sa svakim
korakom, kao u nekakvog stvora iz cirkuske družine. On govori nežnije od
Džofrija, pomisli, ali je i kraljica sa mnom nežno govorila. On je ipak Lanister,
njen brat i Džofov ujak, i nije mi prijatelj. Nekada je volela princa Džofrija svim
svojim srcem, i divila se i verovala njegovoj majci, kraljici. Na tu ljubav i
poverenje uzvratili su joj glavom njenog oca. Sansa više nikada neće ponoviti tu
grešku.

TIRION
U hladnoj beloj odori Kraljeve garde, ser Mendon Mur izgledao je kao leš sa
svojim pokrovom. „Njeno veličanstvo je izdalo naređenja, Veće zaseda i niko ne
sme da ga uznemiri.“
„Biće to samo malo uznemiravanje, ser.“ Tirion izvuče pergament iz rukava.
„Nosim pismo od svog oca, lorda Tivina Lanistera, kraljeve desne ruke. Ovo je
njegov pečat.“
„Veličanstvo ne želi da je uznemiravaju“, ponovi ser Mendon sporo, kao da je
Tirion slaboumnik koji ga prvi put nije razumeo.
Džejmi mu je jednom rekao da je Mur najopasniji među Kraljevim gardistima posle njega samog, naravno - zato što mu se na licu ne vidi šta će sledeće uraditi.
Tirionu bi neki nagoveštaj bio dobrodošao. Bron i Timet bi verovatno ubili viteza,
ako bi do toga došlo, ali mu posao ne bi najbolje počeo kada bi pogubio jednog od
Džofrijevih zaštitnika. A ipak, ako dozvoli da ga taj čovek odbije, gde mu je
autoritet? On se na silu osmehnu. „Ser Mendone, nisi upoznao moje pratioce. Ovo
je Timet sin Timetov, crvena ruka Opečenih. A ovo je Bron. Možda kojim slučajem
poznaješ ser Vardisa, kapetana kućne garde lorda Erina?“
„Poznajem tog čoveka.“ Oči ser Mendona bile su svetlosive, čudno prazne i
beživotne.
„Poznavao si ga“, ispravi ga Bron, uz suv osmeh.
Ser Mendon se ne udostoji da pokaže kako je to čuo.
„Bilo kako bilo“, reče Tirion vedro, „stvarno moram da vidim sestru i
isporučim ovo pismo, ser. Hoćeš li biti ljubazan da nam otvoriš vrata?“
Beli vitez nije odgovarao. Tirion već skoro beše odlučio da pokuša da se
probije silom, kada ser Mendon naglo kroči u stranu. „Ti možeš da uđeš. Ne i oni.“
Mala pobeda, pomisli on, ali slatka. Prošao je prvi ispit. Tirion Lanister prođe
kroz vrata, osetivši se gotovo visokim. Petorica članova kraljevog Malog veća
naglo prekinuše raspravu. „Ti!“ izusti njegova sestra Sersei tonom u kome je u
jednakoj meri bilo neverice i gađenja.
„Vidim od koga se Džofri naučio lepom ponašanju.“ Tirion zastade da se podivi
dvema valirijskim sfingama koje su čuvale vrata, pokušavajući da deluje opušteno i
samopouzdano. Sersei je umela da nanjuši slabost onako kako psi nanjuše strah.
„Otkud ti ovde?“ Prelepe sestrine zelene oči proučavale su ga bez i najmanje
trunčice naklonosti.
„Doneo sam pismo od našeg gospodara oca.“ On se dogega do stola i položi
čvrsto smotan pergament među njih.
Evnuh Varis uze pismo i obrnu ga svojim pažljivo napuderisanim rukama. „Baš
ljubazno od lorda Tivina. A pečatni vosak mu je tako ljupke zlatne nijanse.“ Varis
dobro osmotri pečat. „Deluje verodostojno u svakom pogledu.“

„Naravno da je verodostojan.“ Sersei mu ga zgrabi iz ruku. Zatim polomi vosak
i razmota svitak.
Tirion ju je gledao kako čita. Sestra mu je uzela kraljevo sedište za sebe pretpostavljao je da se Džofri nije preterano često trudio da prisustvuje
zasedanjima Veća, ništa više nego što je i Robert to činio - tako da se Tirion pope
u desničinu stolicu. Ona mu je delovala najprikladnije.
„Ovo je besmisleno“, napokon reče kraljica. „Moj gospodar otac je poslao mog
brata da umesto njega sedi u veću. Nalaže nam da prihvatimo Tiriona kao kraljevu
desnu ruku, sve dok on sam ne bude u stanju da nam se pridruži.“
Velemeštar Piseli pogladi svoju bujnu belu bradu i zamišljeno klimnu glavom.
„Reklo bi se da bi sada valjalo poželeti dobrodošlicu.“
„Baš tako.“ Podgojeni, proćelavi Dženos Slint prilično je podsećao na žabu,
samodopadljivu žabu koja se odveć uzoholila. „Preko si nam potreban, moj
gospodaru. Bune na sve strane, ovo zloslutno znamenje na nebu, nemiri na gradskim
ulicama...“
„А čija je to greška, lorde Dženose?“ brecnu se Sersei. „Dužnost tvojih zlatnih
plaštova jeste da održavaju mir. A što se tebe, Tirione, tiče, bolje bi nam služio na
bojnom polju.“
On se nasmeja. „Ne, ja sam završio s bojnim poljima, hvala lepo. Na stolici
sedim bolje nego na konju, i radije držim pehar vina nego bojnu sekiru. Sve te
priče o grmljavini bubnjeva, odblesku sunčevih zraka na oklopima, frktanju i
propinjanju veličanstvenih ratnih konja? Pa, od bubnjeva me je zabolela glava,
sunčevi zraci na oklopu skuvali su me kao gusku za žetveni praznik, a ti
veličanstveni ratni konji seru na sve strane. Nije da se žalim. U poređenju sa
gostoprimstvom koje mi je priređeno u Erinovom dolu, bubnjevi, balega i ujedi
muva su mi najmilije stvari na svetu.“ Maloprstić se nasmeja. „Dobro rečeno,
Lanisteru. Ti si čovek po mom ukusu.“
Tirion mu se osmehnu, prisetivši se izvesnog bodeža s balčakom od zmajkosti i
sečivom od valirijskog čelika. O tome moramo da porazgovaramo, i to što pre.
Pitao se da li će lordu Petiru i ta tema biti toliko zabavna. „Molim vas“, reče im,
„dozvolite mi da budem koristan, na kakav god mali način mogu.“
Sersei ponovo pročita pismo. „Koliko si ljudi doveo sa sobom?“
„Nekoliko stotina. Mahom svojih vlastitih. Otac sa svojima nije bio preterano
štedar. Ipak on vodi rat, na kraju krajeva.“
„Kakve će koristi biti od tih tvojih nekoliko stotina ljudi ako Renli krene na
grad, ili ako Stanis isplovi sa Zmajkamena? Tražim vojsku, a otac mi pošalje
kepeca. Kralj imenuje desnicu, uz saglasnost veća. Džofri je imenovao našeg
gospodara oca.“
„А naš gospodar otac je imenovao mene.“
„On to ne može da uradi. Ne bez Džofove saglasnosti.“
„Lord Tivin je u Harendvoru sa svojom vojskom, ako želiš da se s njim

raspravljaš“, reče Tirion ljubazno. „Moji gospodari, možda ćete mi dozvoliti koju
reč nasamo sa sestrom?“
Varis se uspuza na noge, osmehujući se onim svojim ulagivačkim osmehom.
„Koliko samo mora da si čeznuo za zvukom glasa svoje drage sestre! Moji
gospodari, molim vas, dozvolimo im da koji tren provedu zajedno. Nedaće našeg
nesrećnog kraljevstva mogu da sačekaju.“
Dženos Slint ustade s oklevanjem, a velemeštar Piseli tromo, ali ipak ustadoše.
Maloprstić se diže poslednji. „Da li da kažem kućeupravitelju da pripremi odaje u
Megorovoj utvrdi?“
„Hvala ti, lorde Petire, ali uzeću bivše prostorije lorda Edarda u Desničinoj
kuli.“
Maloprstić se nasmeja. „Hrabriji si čovek od mene, Lanisteru. Upoznat si sa
sudbinama naše dve poslednje desnice?“
„Dve? Ako želiš da me uplašiš, zašto ne kažeš četiri?“
„Četiri?“ Maloprstić izvi obrvu. „Da li je i desnice pre lorda Erina sustigla neka
strašna sudbina u kuli? Bojim se da sam bio premlad da bih na to obratio pažnju.“
„Poslednja desnica Erisa Targarjena ubijen je tokom pada Kraljeve Luke, mada
sumnjam da je imao vremena da se u kulu i useli. Bio je desnica samo dve nedelje.
Onaj pre njega živ je spaljen. A njegova dva prethodnika umrla su u izgnanstvu, bez
zemlje i bez prebijene pare, i još su smatrali da su dobro prošli. Čini mi se da je
moj gospodar otac poslednja desna ruka koja je iz Kraljeve Luke otišla s imenom,
posedima i svim udovima netaknutim.“
„Veoma zanimljivo“, reče Maloprstić. „I još jedan razlog zašto bih pre
otpočinuo u tamnici.“
Možda će ti se ta želja i ostvariti, pomisli Tirion, ali reče: „Hrabrost je sestra
ludosti, ili bar tako ljudi kažu. Kakvo god prokletstvo lebdelo nad Desničinom
kulom, nadam se da sam dovoljno mali da izbegnem njegovoj pažnji.“
Dženos Slint se nasmeja, Maloprstić se osmehnu, i velemeštar Piseli ih obojicu
isprati napolje, dostojanstveno se klanjajući.
„Nadam se da te otac nije poslao da nas kinjiš lekcijama iz istorije“, reče
njegova sestra kada ostadoše sami.
„Kako sam samo čeznuo da čujem zvuk tvog milog glasa.“ uzdahnu on.
„Kako ja samo čeznem da onom evnuhu iščupam jezik usijanim kleštima.“
odvrati Sersei. „Da li je otac sišao s uma? Ili si krivotvorio njegovo pismo?“ Zatim
ga ponovo pročita, sve razdraženija. „Zašto bi mi otac na grbaču navukao tebe?
Tražila sam da dođe on lično.“ Ona zgužva pismo lorda Tivina. „Ја sam Džofrijeva
namesnica, i poslala sam mu kraljevsko naređenje!“
„А njega za tebe nije bila briga“, naglasi Tirion. „Ima prilično veliku vojsku,
može mu se. A nije ni prvi koji je tako postupio. Zar ne?“
Serseine se usne stisnuše. Vide kako je obliva besno rumenilo. „Ako proglasim
ovo pismo za lažno i naredim da te bace u tamnicu, o to naređenje se niko neće

oglušiti, jamčim ti.“
Tirion beše svestan da sada hoda po tankom ledu. Jedan pogrešan korak, i
propašće. „Niko“, složi se on srdačno, „а ponajmanje naš otac. Onaj s vojskom.
Ali zašto bi ti želela da me baciš u tamnicu, mila sestro, kada sam prevalio ovoliki
put da ti pomognem?“
„Nije mi potrebna tvoja pomoć. Naredila sam da naš otac dođe ovamo.“
„Tako je“, reče on tiho, „ali je Džejmi taj koga zaista želiš.“
Njegova sestra je smatrala da je prepredena, ali je on odrastao kraj nje. Mogao
je da joj čita lice kao neku od svojih omiljenih knjiga, a ono što je sada čitao bili
su bes, strah i očaj. „Džejmi...“
„...је moj brat ništa manje nego tvoj“, prekide je Tirion. „Pruži mi svoju
podršku, i obećavam ti da ćemo Džejmija osloboditi i vratiti živog i zdravog.“
„Kаkо?“ upita Sersei. „Mali Stark i njegova majka neće lako zaboraviti da smo
odsekli glavu lordu Edardu.“
„Tačno“, složi se Tirion, „ali ipak još držiš njegove kćeri, zar ne? Video sam
stariju u dvorištu sa Džofrijem.“
„Sansu“, reče kraljica. „Pretvaram se da imam i drugo derište, ali to je laž.
Poslala sam Merina Trenta po nju nakon Robertove smrti, ali se njen prokleti
učitelj plesa umešao, i mala je pobegla. Od tada je niko nije video. Verovatno je
mrtva. Mnogo je ljudi poginulo toga dana.“
Tirion se nadao obema Starkovim kćerima, ali će i jedna valjda morati da
posluži. „Šta imaš da mi kažeš o našim prijateljima u Veću?“
Njegova sestra hitro pogleda ka vratima. „Šta s njima?“
„Ocu se sve manje i manje sviđaju. Kada sam ga napustio, pitao se kako bi
njihove glave izgledale na zidinama, pored glave lorda Starka.“ On se naže napred
preko stola. „Sigurna si u njihovu odanost? Veruješ li im?“
„Nikome ja ne verujem“, besno reče Sersei. „Potrebni su mi. Misli li to otac da
nameravaju da nas izigraju?“
„Sumnja, pre bih rekao.“
„Zašto? Šta to on zna?“
Tirion sleže ramenima. „Zna da je kratka vladavina tvog sina bila dugačka
procesija ludosti i nesreća. Čini mu se da neko Džofriju daje veoma loše savete.“
Sersei mu uputi dug i upitan pogled. „Džofriju ne nedostaju dobri saveti. On je
oduvek bio svojeglav. Sada kada je kralj, veruje da treba da radi šta mu se prohte,
a ne šta mu se kaže.“
„Krune čudno utiču na glave pod njima“, složi se Tirion. „Ovo zamešateljstvo sa
Edardom Starkom... Džofrijevo delo?“
Kraljica se namršti. „Bilo mu je naloženo da da oprost Starku i da mu dozvoli da
obuče crno. Tako bismo ga zauvek sklonili s puta; možda bismo čak i sklopili mir s
tim njegovim sinom, ali je Džof odlučio da rulji pruži bolju predstavu. Šta sam

mogla da učinim? Zatražio je glavu lorda Edarda naočigled čitavog grada. A
Dženos Slint i ser Ilin veselo su istupili i skratili ga za glavu ne sačekavši na moje
reči.“ Šaka joj se zgrči u pesnicu. „Prvoobrednik tvrdi da smo oskvrnuli Belorovo
obredište krvlju nakon što smo mu lagali o našim namerama.“
„Čini se da ima pravo“, reče Tirion. „Znači, taj lord Slint, on je bio deo cele te
priče, zar ne? Reci mi, čija je divna ideja bila da mu se da Harendvor i mesto u
Veću?“
„Maloprstić je sve sredio. Bili su nam potrebni Slintovi zlatni plastovi. Edard
Stark je šurovao s Renlijem i pisao je lordu Stanisu, nudeći mu presto. Mogli smo
sve da izgubimo. Pa ipak, za dlaku smo izbegli propast. Da mi Sansa nije došla i
rekla mi za očeve namere.
Tiriona ovo iznenadi. „Zaista? Njegova vlastita kći?“ Sansa mu je uvek delovala
kao baš milo dete, nežno i ljubazno.
„Mala je bila zaljubljena do ušiju. Bila je u stanju da uradi bilo šta za Džofrija,
sve dok nije odsekao glavu njenom ocu, i još to nazvao milošću. Time je to
okončao.“
„Veličanstvo poseduje jedinstven dar da pridobije srca svojih podanika“, reče
Tirion uz iskrivljen osmeh. „Da li je Džofrijeva želja bila i da se ser Baristan
Selmi otera iz Kraljeve garde?“
Sersei uzdahnu. „Džof je želeo da nekoga okrivi za Robertovu smrt. Varis je
predložio ser Baristana. Zašto da ne? Tako je Džejmi dobio zapovedništvo nad
Kraljevom gardom i sedište u Malom veću, a Džofri priliku da baci kost svom psu.
Sendor Klegani mu je veoma drag. Bili smo spremni da Selmiju ponudimo nešto
malo zemlje i utvrdu, više nego što je beskorisna matora luda zasluživala.“
„Čuo sam da je ta beskorisna matora luda ubila dva Slintova zlatna plašta kada
su pokušali da ga uhvate kod Blatne kapije.“
Sestra mu je izgledala veoma nesrećno. „Dženos je trebalo da pošalje više ljudi.
Nije sposoban onoliko koliko smo se nadali.“
„Ser Baristan je bio lord zapovednik Kraljeve garde“, podseti je Tirion
zajedljivo. „On i Džejmi jedini su preživeli od sedmorice Erisa Targarjena.
Kmetovi o njemu pričaju isto kao što pričaju o Servinu od Štita-ogledala i princu
Emonu Zmajvitezu. Reci mi, šta će misliti kada budu videli Baristana Hrabrog kako
jaše pokraj Roba Starka ili Stanisa Barateona?“
Sersei obori pogled. „О tome nisam razmišljala.“
„Otac jeste“, reče Tirion. „Zato me je i poslao. Da stanem na kraj svim tim
ludostima i urazumim tvog sina.“
„Džof prema tebi neće biti ništa poslušniji nego što je prema meni.“
„Možda i hoće.“
„Zašto bi?“
„On zna da ga ti nikada ne bi povredila.“

Sersei usitni očima. „Ako misliš da ću ti ikada dozvoliti da naudiš mom sinu,
mora da si u bunilu.“
Tirion uzdahnu. Nije shvatala suštinu, što joj je bio čest običaj. „Džofri je uz
mene bezbedan koliko i uz tebe“, pokuša da je ubedi, „ali dokle god oseća da mu
neko preti, biće spremniji da sluša.“ Uze je za ruku. „Znaš, ja jesam tvoj brat.
Potreban sam ti, htela ti to da priznaš ili ne. Potreban sam i tvom sinu, ukoliko želi
da zadrži onu svoju ružnu gvozdenu stolicu.“
Sestra kao da mu je bila zaprepašćena što ju je dodirnuo. „Oduvek si bio lukav.“
„Na svoj sitan način.“ On se iskezi.
„Možda vredi pokušati... ali nemoj da se zavaravaš, Tirione. Ako te prihvatim,
bićeš kraljeva desnica imenom, ali moja desnica zapravo. Delićeš sve svoje
planove i namere sa mnom, pre nego što bilo šta učiniš, a nećeš uraditi ništa bez
moje saglasnosti. Da li me razumeš?“
„О, da.“
„Da li se slažeš?“
„Naravno“, slaga on. „Tvoj sam, sestro.“ Dokle god to bude potrebno. „Dobro,
pošto smo sada na istoj strani, među nama više ne bi smelo biti tajni. Kažeš da je
Džofri naredio ubistvo lorda Edarda, Varis otpustio ser Baristana, a Maloprstić
nam darovao lorda Slinta. Ko je ubio Džona Erina?“
Sersei trže ruku. „Otkud ja to da znam?“
„Neutešna udovica u Gnezdu sokolovom po svoj prilici smatra da sam to bio ja.
Odakle joj takva pomisao, pitam se?“
„Sigurna sam da ne znam. Ona budala Edard Stark me je optužio za istu stvar.
Nagovestio je da je lord Erin sumnjao, ili... pa, verovao...“
„Da se jebeš sa našim dragim Džejmijem?“
Puče šamar.
„Misliš da sam slep, kao otac?“ Tirion protrlja obraz „Nije me briga s kim ideš
u krevet... mada nije baš pravedno što pred jednim bratom širiš noge, a pred
drugim ne.“
Puče šamar.
„Budi nežna, Sersei, samo se šalim s tobom. Ako ćemo pravo, meni više prija
dobra kurva. Nikada nisam shvatao šta je Džejmi video u tebi, sem vlastitog
odraza.“
Puče šamar.
Obrazi su mu bili crveni i bolni, ali se ipak nasmeja. „Ako nastaviš s tim, mogao
bih i da se naljutim.“
To joj zaustavi ruku. „Zašto bi me bilo briga ako se naljutiš?“
„Imam neke nove prijatelje“, priznade Tirion. „Nimalo ti se neće dopasti. Kako
ste ubili Roberta?“
„Sam je to uradio. Mi smo mu samo pomogli. Kada je Lansel video da se Robert

sprema na vepra, dao mu je jakog vina. Njegovog omiljenog, oporog crnog, ali
pojačanog, tri puta jačeg no što je navikao. Smrdljivoj budaletini se to dopalo.
Mogao je da prestane da loče kad god je hteo, ali ne, iscedio je jednu mešinu i
rekao Lanselu da donese drugu. Vepar je završio ostalo. Šteta što nisi bio na gozbi,
Tirione. Nikada nisam okusila tako ukusnog vepra. Ispekli su ga sa pečurkama i
jabukama, i imao je ukus pobede.“
„Zaista, sestro, ti si rođena da budeš udovica.“ Tirionu se Robert Barateon
zapravo prilično sviđao, koliko god da je bio veliki neotesani klipan... delom,
nema sumnje, zbog toga što ga se njegova sestra toliko gadila. „А sada, ako si
završila sa šamaranjem, mislim da ću da krenem.“ On prebaci noge u stranu i
nespretno siđe sa stolice.
Sersei se namršti. „Nisam ti dala dozvolu da odeš. Hoću da znam kako
nameravaš da oslobodiš Džejmija.“
„То ću ti reći kada budem znao. Planovi su kao voće: potrebno im je određeno
vreme da sazru. U ovom trenutku, namera mi je da projašem ulicama i upoznam
ovaj grad.“ Tirion položi ruku na glavu jedne od sfingi kraj vrata. „Još jedan zahtev
na rastanku. Ljubazno se potrudi da se ništa ne desi Sansi Stark. Nikako ne bi
valjalo da izgubimo obe kćeri.“
Pred većničkom odajom, Tirion klimnu ser Mendonu i spusti se niz dugački
zasvođeni hodnik. Bron se stvori kraj njega. Od Timeta sina Timetovog nije bilo ni
traga. „Gde nam je crvena ruka?“ upita Tirion.
„Osetio je potrebu da istražuje. Njegov soj nije stvoren za čekanje po
hodnicima.“
„Nadam se da neće ubiti nikoga važnog.“ Gorštaci koje je Tirion doveo iz
njihovih uporišta u Mesečevim planinama behu odani, na svoj žestok način, ali su
takođe bili ponositi i svadljivi, i očas su na stvarne i umišljene uvrede odgovarali
čelikom. „Pokušaj da ga pronađeš. I usput vidi da li su ostali smešteni i nahranjeni.
Hoću da budu u kasarni ispod Desničine kule, ali ne daj kućeupravitelju da Kamene
vrane smesti blizu Mesečeve braće, i reci mu da Opečeni moraju da imaju odaju
samo za sebe.“
„Gde ćeš ti biti?“
„Odjahaću natrag do Slomljenog nakovnja.“
Bron se bezobrazno iskezi. „Тreba li ti pratnja? Priča se da su ulice opasne.“
„Posetiću sestrinog kapetana kućne garde i podsetiću ga da nisam ništa manje
Lanister od nje. Mora da se priseti da se zakleo na vernost Livačkoj steni, a ne
Sersei ili Džofriju.“
Sat vremena kasnije, Tirion izjaha iz Crvene tvrđave u pratnji desetak
lanisterskih gardista u grimiznim plaštovima i plitkim kacigama sa lavljim grivama.
Dok su prolazili ispod gvozdene rešetke, on primeti glave nataknute na kolje. Crne
od truleži i starog katrana, odavno behu postale neprepoznatljive. „Kapetane
Vilare“, pozva on, „hoću da se te glave sutra skinu. Daj ih tihim sestrama da ih

očiste.“ Pretpostavljao je da će biti đavolski teško spariti ih s odgovarajućim
telima, ali to mora biti učinjeno. Čak i usred rata, izvesna pravila morala su se
poštovati.
Vilar je oklevao. „Veličanstvo nam je reklo da želi da izdajničke glave ostanu
na zidovima sve dok ne ispuni i ona tri prazna koca, tamo na kraju.“
„Dopusti mi da pogađam. Jedan je za Roba Starka, druga dva za lordove Stanisa
i Renlija. Da li sam u pravu?“
„Jesi, moj gospodaru.“
„Moj sestrić je danas napunio trinaest godina, Vilare. Potrudi se da to ne
zaboraviš. Te glave će sutra biti skinute, ili će jedan od onih praznih kočeva dobiti
neočekivan ukras. Da li shvataš šta želim da kažem, kapetane?“
„Lično ću se postarati da budu skinute, moj gospodaru.“
„Odlično.“ Tirion obode konja i otkasa, ostavivši crvene plaštove da ga prate
kako znaju i umeju.
Rekao je Sersei da namerava da upozna grad. To nije bila potpuna laž. Tirionu
Lanisteru se veći deo onoga što je video nije dopao. Ulice Kraljeve Luke uvek su
bile prepune, prljave i bučne, ali su sada zaudarale na opasnost, a to nije pamtio iz
prethodnih poseta. Leš nagog čoveka ležao je u slivniku pored ulice Vretena, i
čopor pasa lutalica ga je rastrzao, a nikoga za to nije bilo briga. Stražari su vrveli
na sve strane, krećući se u parovima kroz uličice, u svojim zlatnim plaštovima i
crnim verižnjačama, sa rukama uvek nadomak gvozdenih batina. Tržnice su bile
prepune odrpanih ljudi koji su u bescenje prodavali svoju ličnu imovinu... i gotovo
bez ijednog seljaka koji bi prodavao hranu. Ono malo proizvoda što je video bilo
je tri puta skuplje nego pre godinu dana. Jedan prodavač nudio je pacove pečene na
ražnju. „Taze pacovi“, vikao je glasno, „taze pacovi!“ Bez sumnje su taze pacovi
bili cenjeniji od bajatih istrulelih pacova. A što beše najstrašnije od svega, pacovi
su izgledali daleko primamljivije od većine onoga što su prodavali mesari. U Ulici
brašna, Tirion vide stražare pred svakim dućanom. Kada dođu gladna vremena, čak
su i pekarima najamnici jeftiniji od hleba, pomisli.
„U grad hrana uopšte ne stiže, zar ne?“ upita Vilara.
„Jedva ponešto“, priznade kapetan. „U rečnim zemljama besni rat, a lord Renli
okuplja buntovnike u Visokom Sadu, pa su putevi na jug i zapad zatvoreni.“
„А šta je moja dobra sestra uradila povodom toga?“
„Ona preduzima korake da uspostavi kraljev mir“, ubeđeno reče Vilar. „Lord
Slint je utrostručio Gradsku stražu, a kraljica je zaposlila hiljadu zanatlija da rade
na odbrani. Kamenoresci ojačavaju zidine, tesari grade na stotine škorpiona i
katapulta, kovači kuju mačeve, majstori za lukove i strele takođe ne staju s poslom,
a esnaf alhemičara obećao je deset hiljada ćupova divlje vatre.“
Tirion se nelagodno promeškolji u sedlu. Beše mu drago što Sersei nije sedela
skrštenih ruku, ali je divlja vatra bila opasna materija, a deset hiljada ćupova bilo
je dovoljno da čitavu Kraljevu Luku pretvori u pepeo. „Gde je moja sestra našla

novca da plati sve to?“ Nije bila tajna da je kralj Robert ostavio presto u dugovima
do guše, a alhemičari nisu bili čuveni po velikodušnosti.
„Lord Maloprstić uvek nađe načina, moj gospodaru. Uveo je porez na one koji
hoće da uđu u grad.“
„Da, to bi moglo da uspe“, reče Tirion, misleći: Pametno. Pametno i okrutno.
Desetine hiljada pobegle su pred borbama u navodnu sigurnost Kraljeve Luke.
Video ih je na Kraljevskom drumu, povorke majki i dece, i zabrinutih očeva koji su
pohlepnim očima gledali njegove konje i kola. Kada jednom stignu do grada, bez
sumnje će dati i poslednju paru da bi se između njih i rata našle te visoke zidine,
koje naizgled nude toliko zaštite... mada bi se dobro zamislili da znaju za divlju
vatru.
Krčma pod znakom slomljenog nakovnja nalazila se u blizini tih istih zidina,
pored Božje kapije, one na koju su tog jutra ušli. Dok su ujahivali u dvorište, dečak
istrča da pomogne Tirionu da sjaše. „Vrati svoje ljude u zamak“, reče ovaj Vilaru.
„Ovde ću provesti noć.“
Kapetan je delovao sumnjičavo. „Hoćeš li biti bezbedan, moj gospodaru?“
„Ра, što se toga tiče, kapetane, kada sam jutros napustio krčmu, bila je puna
Crnih ušiju. Niko nije bezbedan kada je u blizini Čela kći Čejkova.“ Tirion se
odgega ka vratima, ostavljajući Vilara da mozga o značenju njegovih reči.
Zvuci veselja ga pozdraviše kada uđe u zajedničku prostoriju krčme. On
prepoznade Čelin grleni kikot i nešto blažu muziku Šainog smeha. Devojka je
sedela kraj ognjišta, pijuckajući vino za okruglim drvenim stolom, sa još troje
Crnih ušiju koje beše ostavio da je čuvaju i s punačkim čovekom leđima okrenutim
ka njemu. Krčmar, pretpostavi on... sve dok Šai ne pozva Tiriona po imenu, a
neznanac ustade. „Мoј dobri gospodaru, tako mi je drago što te vidim“, reče ovaj
preterano ushićeno, s mekim osmehom evnuha na napuderisanom licu.
Tirion se zamalo ne spotače. „Lorde Varise! Nisam očekivao da ću te ovde
sresti.“ Tuđini ga odneli, kako li ih je našao tako brzo?
„Oprosti mi što se namećem“, reče Varis, „obuzela me je iznenadna želja da
upoznam tvoju mladu gospu.“
„Mlada gospa“, ponovi Šai, uživajući u rečima. „Napola ste u pravu, moj
gospodaru. Ja jesam mlada.“
Osamnaest, pomisli Tirion. Osamnaest joj je i kurva je, u krevetu okretna kao
mačka, s onim njenim krupnim crnim očima i mekom crnom kosom, i slatkim,
sočnim, gladnim ustašcima... a uz to i moja! Proklet bio, evnuše. „Bojim se da se
ja namećem, lorde Varise“, kaza, prisilivši se da bude ljubazan. „Kada sam ušao,
bili ste usred veselja.“
„Gospodar Varis uputio je kompliment Čeli na njenim ušima i rekao da je
sigurno ubila mnogo ljudi da bi sakupila tako odličnu ogrlicu“, objasni Šai.
Smetalo mu je što je takvim glasom zvala Varisa moj gospodaru, tako je njega
zvala kada su se igrali u krevetu. „А Čela mu je rekla da samo kukavice ubijaju

poražene.“
„Hrabrije je ostaviti čoveka u životu, pružiti mu priliku da spere sramotu tako
što će povratiti svoje uvo“, objasni Čela, oniska crnomanjasta žena, čija se jeziva
ogrlica sastojala od tačno četrdeset i šest sasušenih, smežuranih ušiju. Tirion ih je
jednom prebrojao. „Samo tako dokazuješ da se ne bojiš svojih neprijatelja.“
Šai prasnu u smeh. „А onda je moj gospodar rekao kako on nikada ne bi spavao
da je Crno uvo, jer bi mu snovi bili puni jednouhih ljudi.“
„Sa tom nevoljom se nikada neću suočiti“, reče Tirion. „Ја se svojih neprijatelja
bojim, te ih zato sve ubijam.“
Varis se zakikota. „Da li ćete popiti malo vina sa nama, moj gospodaru?“
„Popiću malo vina.“ Tirion sede pored Šai. Shvatio je šta se ovde dešava, mada
Čela i devojka nisu. Varis mu šalje poruku. Kada je rekao: obuzela me je
iznenadna želja da upoznam tvoju mladu gospu, zapravo je govorio: hteo si daje
sakriješ, ali sam znao gde je i ko je, i zato sam došao. Pitao se ko ga je izdao.
Krčmar, štalski momak, stražar na vratima... ili neko od njegovih?
„Uvek volim da se vratim u grad kroz Božju kapiju“, reče Varis Šai dok je punio
vinske čaše. „Reljefi na stražari su izuzetni, zaplačem svaki put kada ih vidim. Oči
su... tako izražajne, ne znam da li se slažeš? Skoro kao da te prate dok jašeš ispod
gvozdene rešetke.“
„Nisam to primetila, moj gospodaru“, odgovori Šai. „Pogledaću sutra ponovo,
ako vam je to po volji.“
Ne zamaraj se dušice, pomisli Tirion, vrteći vino po čaši. Nije njega briga za
reljefe. Oči o kojima govori njegove su vlastite. Hoće da kaže kako je on gledao,
da je znao da smo stigli istog trena kad smo prošli kroz kapiju.
„Budi pažljiva, dete“, posavetova je Varis. „Kraljeva Luka ovih dana nije
preterano bezbedna. Ove ulice dobro poznajem, a ipak me je gotovo bilo strah da
dođem danas, sam i nenaoružan. Ljudi što ne poštuju zakone ima posvuda u ova
mračna vremena, o, da. Ljudi s hladnim čelikom i još hladnijim srcima.“ Ako ja
mogu da dođem sam i nenaoružan, drugi mogu sa mačevima u rukama, to je
zapravo govorio.
Šai se samo nasmeja. „Ako samo pokušaju da me pipnu, ostaće bez uha kada ih
Čela najuri.“
Varis se nasmeja kao da je to nešto najsmešnije što je u životu čuo, ali mu u
očima ne beše smeha kada ih usmeri ka Tirionu. „Tvoja mlada gospa vrlo je
prijatna. Dobro bih je čuvao da sam na tvom mestu.“
„То i nameravam. Ko god pokuša da joj naudi - pa, ja sam premali da bih bio
Crno uvo, i ne tvrdim da sam hrabar.“ Vidiš? I ja umem da govorim tvojim
jezikom, evnuše. Povredi je, i skinuću ti glavu.
„Sada ću vas napustiti.“ Varis ustade. „Sigurno si veoma umoran. Samo sam
hteo da ti poželim dobrodošlicu, moj gospodaru, i da ti kažem koliko me je

obradovao tvoj dolazak. Izuzetno si nam potreban u Veću. Da li si video kometu?“
„Ја sam nizak, nisam slep“, kaza Tirion. Napolju, na Kraljevskom drumu, činilo
se da pokriva pola neba, zasenjujući mlad mesec.
„Na ulicama je zovu Crveni glasnik“, reče Varis. „Kažu da stiže kao izaslanik
pred kralja, da upozori na vatru i krv koji slede.“ Evnuh protrlja napuderisane
šake. „Smem li da vas ostavim uz jednu zagonetku, lorde Tirione?“ No ne sačeka
odgovor. „U sobi sede tri velika čoveka, kralj, sveštenik i bogataš sa svojim
zlatom. Među njima stoji najamnik, mali čovek prostog porekla i ne previše oštrog
uma. Svaki od velikaša mu naređuje da ubije drugu dvojicu.’Uradi to’, kaže
kralj,’jer sam ja tvoj zakoniti vladar.’’Uradi to’, kaže sveštenik,’jer ti naređujem u
ime bogova.’’Uradi to’, kaže bogataš,’i sve ovo zlato je tvoje.’ Reci mi - ko će
preživeti, a ko će umreti?“ Duboko se poklonivši, evnuh u mekim papučama žurno
izađe iz zajedničke prostorije.
Čim ga nestade, Čela frknu, a Šai namršti svoje lepo lice. „Preživeće bogataš,
zar ne?“
Tirion otpi vina, zamišljen. „Možda. Ili ne. To zavisi od najamnika, izgleda.“ On
odloži čašu. „Hajde, idemo gore.“
Morala je da ga čeka na vrhu stepeništa, pošto su joj noge bile vitke i gipke, a
njegove kratke i zakržljale, i vrlo bolne. Ali se osmehivala kada je stigao do nje.
„Da li sam ti nedostajala?“ zadirkivala ga je dok ga je hvatala za ruku.
„Očajnički“, priznade Tirion. Šai je tek za dlaku bila viša od pet stopa, a ipak je
morao da ka njoj diže pogled... ali je shvatio da mu u njenom slučaju to ne smeta.
Bilo je lepo gledati je.
„Nedostajaću ti sve vreme dok budeš u Crvenoj tvrđavi“, reče ona dok ga je
vodila u svoju sobu. „Bićeš sasvim sam u svom hladnom krevetu u Desničinoj
kuli.“
„Nažalost, tako je.“ Tirion bi je rado poveo sa sobom, ali mu je to gospodar
otac zabranio. Kurvu na dvor nećeš voditi, naredio je lord Tivin. Time što ju je
doveo u grad prkosio mu je najviše što se usuđivao. Sva njegova vlast potiče od
oca, devojka to mora da shvati. „Nećeš biti daleko“, obeća joj. „Imaćeš kuću, sa
stražarima i slugama, i posećivaću te kad god budem mogao.“
Šai nogom zatvori vrata. Kroz zamagljena okna uskog prozora mogao je da vidi
Veliko obredište Belorovo, poput kakve krune na Visenijinom brdu, ali Tirionovu
pažnju zaokupi drugi prizor. Sagavši se, Šai uze svoju haljinu za rub, povuče je
preko glave, i odbaci u stranu. Nije bila pristalica donjeg rublja. „Nikada nećeš
moći da se odmoriš“, reče dok je stajala pred njim, ružičasta i naga i ljupka,
podbočivši se jednom rukom. „Mislićeš na mene svaki put kada odeš u krevet.
Onda ćeš se ukrutiti, i neće biti nikoga da ti pomogne, i nećeš moći da zaspiš, osim
ako“ - ona se osmehnu onim svojim bezobraznim osmehom koji je Tirion toliko
voleo - „da li je zato zovu Desničina kula, moj gospodaru?“
„Začepi i poljubi me!“ naredi on.

Osetio je vino na njenim usnama, i njene male čvrste grudi pripijene uz sebe dok
su joj prsti kretali ka učkuru njegovih čakšira. „Lave moj“, prošapta ona kada
prekinuše poljubac da bi se skinuli. „Moj mili gospodaru, moj lanisterski džinu.“
Tirion je gurnu ka krevetu. Kada uđe u nju, ona vrisnu dovoljno glasno da u grobu
probudi Belora Blagoslovenog, a nokti joj ostaviše brazde po njegovim leđima.
Nikada nije upoznao bol koji mu je toliko prijao.
Ludo, mislio je kasnije, dok su ležali nasred ulegnutog madraca, među
zgužvanim čaršavima. Zar se nikada nećeš opametiti, kepeče? Ona je kurva,
proklet bio, voli tvoj novac, a ne tvoju kitu. Sećaš li se Tiše? A ipak, kada mu
prsti blago pređoše preko jedne njene bradavice, ona se od dodira ukruti, a video
je i trag na njenim grudima, tamo gde ju je ujeo u naletu strasti.
„I šta ćeš sada da uradiš, moj gospodaru, sad kada si kraljeva desna ruka?“ upita
ga Šai dok je on milovao njenu toplu nežnu kožu.
„Nešto što Sersei nikada ne bi očekivala“, promrmlja Tirion tiho u njen vitki
vrat. „Deliću... pravdu.“

BREN
Bren je više voleo tvrdi kamen sedišta u prozoru od udobnosti perjanog madraca
i ćebadi. U krevetu, zidovi su se zbijali, a tavanica se teško nadnosila nad njim; u
krevetu, soba je bila njegova ćelija, a Zimovrel njegov zatvor. A pored prozora,
čitav svet je i dalje zvao.
Nije mogao da hoda, niti da se penje, niti da lovi, niti da se bori drvenim mačem
kao nekada, ali je ipak mogao da gleda. Voleo je da posmatra kako svetla niču po
čitavom Zimovrelu u trenutku kada se sveće i ognjišta pale iza okana kula i
dvorana, i voleo je da sluša jezovuke kako pevaju zvezdama.
U poslednje vreme, često je sanjao vukove. Pričaju sa mnom, kao brat s
bratom, rekao bi sebi kada god bi jezovuci zavijali. Gotovo da je mogao da ih
razume... ne baš, ne zaista, ali gotovo... kao da su pevali na jeziku koji je nekada
znao, pa ga nekako zaboravio. Valderi ih se možda plaše, ali su Starkovi vučja krv.
Stara Nen mu je to rekla. „Mada je ona u nekima jača nego u drugima“, upozorila
je.
Zavijanje Leta beše otegnuto i tužno, puno bola i čežnje, Čupavkovo mnogo
divljačnije. Glasovi su im odjekivali kroz dvorišta i dvorane sve dok čitav zamak
ne bi počeo da odzvanja, i dok se ne bi učinilo kao da kroz Zimovrel luta veliki
čopor jezovuka, a ne samo dva... dva, a nekada ih je bilo šest. Nedostaju li i njima
braća i sestre? pitao se Bren. Dozivaju li Sivog vetra i Duha, Nimeriju i Ledin
duh? Žele li da se vrate, i da opet zajedno budu čopor?
„Kо može znati šta vuk misli?“ rekao je ser Rodrik Kasel kada ga je Bren pitao
zašto zavijaju. Brenova gospa majka imenovala ga je za zapovednika odbrane
Zimovrela u njenom odsustvu, i dužnosti mu nisu ostavljale mnogo vremena za
dokona pitanja.
„Čeznu za slobodom“, tvrdio je Farlen, glavni psetar, koji jezovuke nije voleo,
baš kao ni njegovi psi. „Ne vole što su među zidinama, a kako čovek zbog toga da
ih krivi? Divljim je stvorovima mesto u divljini, a ne u zamku.“
„Hoće da love“, složio se kuvar Gejdž dok je ubacivao komade sala u veliki
kazan čorbe. „Vučji njuh bolji je od njuha bilo kog čoveka. Najverovatnije su
namirisali plen.“
Meštar Luvin se nije slagao. „Vukovi često zavijaju na mesec. Ovi zavijaju na
kometu. Vidiš li kako je svetla, Brene? Možda misle da ona jeste mesec.“ Kada je
Bren to ponovio Oši, ona se glasno nasmejala. „Vukovi su ti pametniji od meštra“,
rekla je divljanka. „Oni znaju istine koje je sivi čovek zaboravio.“ Od načina na
koji je izgovorila te reči njega su prošli žmarci, a kada ju je pitao šta kometa znači,
odgovorila je: „Krv i vatru, dečače, i ništa dobro.“
Bren je o kometi pitao obrednika Čejla dok su razvrstavali neke svitke spasene
iz požara u biblioteci. „Ona je mač koji okončava živote godišnjih doba“,

odgovorio je ovaj, i uskoro je beli gavran stigao iz Starigrada, donoseći vesti o
jeseni, tako da je bez sumnje bio u pravu.
Mada, Stara Nen se nije slagala, a ona je živela duže od svih njih. „Zmajevi“,
rekla je digavši glavu i šmrknuvši. Bila je skoro slepa i nije mogla videti kometu,
ali je ipak tvrdila da može da je namiriše. „Biće da su zmajevi, dečače“, bila je
uporna. Nen se Brenu nije obraćala s prinče, baš kao ni ranije. Hodor je rekao
samo: „Hodor.“ To je bilo jedino što je ikada i govorio. A jezovuci su i dalje
zavijali. Stražari na zidinama kleli su u brade, psi u štenarama divlje su lajali,
konji su se ritali u štali, Valderi su drhtali kraj svoje vatre, pa čak se i meštar Luvin
žalio na besane noći. Samo Brenu to nije smetalo. Ser Rodrik je ograničio kretanje
vukova na bogošumu otkad je Čupavko ujeo Malog Valdera, ali je kamenje
Zimovrela sa zvucima igralo čudne igre i ponekad se činilo da su tu, u dvorištu,
odmah ispod Brenovog prozora. Drugi put bi se zakleo da su na spoljnim zidinama,
da se po njima kreću kao stražari. I želeo je da ih vidi.
Mogao je da vidi kometu kako stoji iznad Gardijske dvorane i Zvonika, a iza
njih Prvu utvrdu, zdepastu i okruglu, i njena kamena čudovišta, crne obrise na nebu
boje ljubičaste masnice. Nekada je Bren poznavao svaki kamen tih zdanja, kao
stare prijatelje; penjao se po svima njima, verući se uza zidove s istom onom
lakoćom sa kojom bi neki drugi dečak strčao niz stepenice. Njihovi krovovi bili su
mu skrovišta, a vrane na Slomljenoj kuli njegovi najbolji prijatelji.
A onda je pao.
Bren se pada nije sećao, ali su ipak govorili da je pao, tako da je valjda to bila
istina. Umalo nije poginuo. Kada bi video vetrom izlizana kamena čudovišta na
vrhu Prve utvrde, gde se to dogodilo, stomak mu se čudno zgrčio. A sada više ne
može da se penje, ni da hoda, ni da trči, ni da se mačuje, i snovi koje je sanjao o
viteštvu razvejali su se u prah i pepeo u njegovoj glavi.
Leto je zavijao onog dana kada je Bren pao, i dugo nakon toga, dok je slomljen
ležao u krevetu; Rob mu je to ispričao pre nego što je otišao u rat. Leto ga je
oplakivao, a Čupavko i Sivi vetar pridružili su se njegovom bolu. A one noći kada
je krvavi gavran doneo vesti o smrti njihovog oca, vukovi su i to znali. Bren je bio
u meštrovoj kuli sa Rikonom, pričali su o deci šume kada su Leto i Čupavko
ućutkali Luvina svojim zavijanjem.
Koga li sada oplakuju? Da nije neki neprijatelj ubio Kralja na Severu, koji je
nekada bio njegov brat Rob? Da nije njegov polubrat Džon Snežni pao sa Zida? Da
mu nije umrla majka, ili jedna od sestara? Ili je posredi nešto drugo, kao što su
mislili meštar i obrednik i Stara Nen?
Da sam stvarno jezovuk, razumeo bih pesmu, pomisli čežnjivo. U svojim
vučjim snovima, mogao je da trči uz planine, oštre ledene planine više od bilo koje
kule, da stoji na vrhu pod punim mesecom, i da se čitav svet razastire pod njim, baš
kao nekada.
„Uuuu!“ viknu Bren oprezno. Stavi zatim ruke oko usta i diže glavu ka kometi.

„Uuiiuuuuuuuuuuuuuu, auuuuuuuuuuuu!“ stade da zavija. Zvučalo je glupo,
piskavo, i šuplje i drhtavo, zavijanje malog dečaka, a ne vuka. A ipak mu Leto
odgovori; njegov duboki glas nadjača Brenov slabašni, a i Čupavko se pridruži tom
horu. Bren ponovo arlauknu. Zavijali su tako zajedno, poslednji iz čopora.
Buka privuče stražara do njegovih vrata, Slamoglavog, onog sa čirom na nosu.
On zaviri unutra, vide Brena kako zavija na prozoru, pa izusti: „Šta je to, moj
prinče?“
Brenu beše čudno što ga oslovljavaju sa prinče, mada on jeste bio Robov
naslednik, a Rob je sada bio Kralj na Severu. On okrenu glavu i stade da zavija na
gardistu. „Auuuuuu. U-u-uuuuuuuuuuuu.“
Slamoglavi se namršti. „Sada prestani s tim.“
„Au-uu-uuuuuuu. Au-uu-uuuuuuuuuuuuuuuuuuuu. „
Gardista se povuče. Kada se vrati, sa njim beše meštar Luvin, sav u sivom, s
tesnim lancem oko vrata. „Вrеnе, te zveri stvaraju dovoljnu buku i bez tvoje
pomoći.“ On pređe sobu i položi šaku na dečakovo čelo. „Kasno je, uveliko je
trebalo da si u krevetu.“
„Pričam s vukovima.“ Bren mu skloni ruku.
„Hoćeš da kažem Slamoglavom da te odnese u krevet?“
„Mogu ja sam u krevet.“ Miken beše zakucao niz gvozdenih šipki u zidove, tako
da je Bren mogao da se kreće po sobi samo uz pomoć ruku. Bilo je to sporo i teško,
i ramena su ga od toga bolela, ali je mrzeo da ga nose. „Uostalom, ne moram da
spavam ako neću.“
„Svi ljudi moraju da spavaju, Brene. Čak i prinčevi.“
„Kada spavam, ja se pretvorim u vuka.“ Bren se okrete i zagleda se u noć. „Da
li vukovi sanjaju?“
„Sva stvorenja sanjaju, rekao bih, ali ne kao ljudi.“
„Da li mrtvi sanjaju?“ upita Bren, misleći na svog oca. U mračnoj kripti podno
Zimovrela kamenorezac je u granitu klesao njegovu statuu.
„Neki kažu da, a neki ne“, odgovori meštar. „Sami mrtvi o tome ćute.“
„Da li drveće sanja?“
„Drveće? Ne...“
„Sanja“, reče Bren, iznenada siguran u to. „Sanja snove drveća. Ja ponekad
sanjam jedno drvo. Stražariku, nalik na ono u bogošumi. Ono me zove. Vučji snovi
su bolji. Mirišem svašta, a ponekad mogu da okusim krv.“
Meštar Luvin povuče lanac na mestu gde mu se beše usekao u vrat. „Kad bi
samo provodio više vremena s drugom decom...“
„Mrzim drugu decu“, reče Bren, misleći na Valdere. „Naredio sam da ih oteraju
odavde.“
Luvin postade strog. „Freji su štićenici tvoje gospe majke, poslati da odrastu
ovde po njenom izričitom naređenju. Nije na tebi da ih teraš, a nije ni lepo. Kad

bismo ih isterali, kuda bi pošli?“
„Kući. Oni su krivi što ne daš da Leto bude sa mnom.“
„Mali Frej nije tražio da bude napadnut“, kaza meštar, „ništa više od mene.“
„То je bio Čupavko.“ Rikonov veliki crni vuk bio je tako divalj da je ponekad
čak i Brena plašio. „Leto nikada nikog nije ujeo.“
„Leto je preklao čoveka baš u ovoj sobi, ili si to zaboravio? Znaš, oni slatki
štenci koje ste ti i tvoja braća našli u snegu izrasli su u opasne zveri. Mali Freji su
pametni što se drže podalje od njih.“
„Trebalo bi da Valdere smestimo u bogošumu. Mogli bi da se igraju gospodara
prelaza koliko hoće, a Leto bi ponovo mogao da spava sa mnom. Ako sam ja princ,
zašto me onda ne slušaš? Hteo sam da jašem Plesačicu, ali me Burence nije pustio
kroz kapiju.“
„S pravom. Vučja šuma je puna opasnosti; to si valjda naučio kada si poslednji
put bio u njoj. Zar bi hteo da te neki odmetnik otme i proda Lanisterima?“
„Leto bi me spasao“, beše tvrdoglav Bren. „Prinčevi bi smeli da jedre morem, i
love veprove u bogošumi, i bore se tumirskim kopljima.“
„Вrеnе, dete, zašto toliko mučiš sebe? Jednog dana ćeš možda i raditi nešto od
svega toga, ali sada si tek osmogodišnji dečak.“
„Radije bih da budem vuk. Onda bih mogao da živim u šumi i spavam kad hoću,
i našao bih Sansu i Arju. Nanjušio bih gde su i otišao bih da ih spasem, a kada bi
Rob krenuo u bitku, borio bih se pored njega, kao Sivi vetar. Pregrizao bih
Kraljeubičin vrat, i onda bi rat bio gotov, i svi bi se vratili kući u Zimovrel. Da
sam vuk...“ I on ponovo poče da zavija. „Au-uu-uuu- uuuuuuuuuuuuuu. „
Luvin podiže glas. „Pravi princ bi poželeo dobrodošlicu...“
„UUUUUUUU“, nastavi Bren, još glasnije. „UUUU- UUUU- UUUU“ Meštar
se predade. „Kako hoćeš, dete.“ Uz pogled napola tužan, napola zgađen, on napusti
ložnicu.
Zavijanje više nije bilo zanimljivo kada Bren ostade sam. Nakon nekog
vremena, on ućuta. I jesam im pružio dobrodošlicu, reče sam sebi uvređeno. Bio
sam gospodar Zimovrela, pravi gospodar, ne može da kaže da nisam. Kada su
Valderi stigli iz Blizanaca, Rikon je bio taj koji je želeo da odu. Četvorogodišnji
dečačić vrištao je kako hoće majku, i oca i Roba, a ne te strance. Bren je morao da
ga smiri i poželi dobrodošlicu Frejima. Ponudio im je meso i medovinu, i mesto
kraj vatre, i čak je i meštar Luvin kasnije rekao da je bio odličan.
Samo, to je bilo pre igre.
Za igru su bili potrebni brvno, štap, jezerce, rečica ili bilo kakva druga voda, i
mnogo dreke. Voda je najvažnija, objasnili su Brenu Valder i Valder. Mogla se
koristiti i daska, pa čak i niz kamenja, a grana je mogla da ti bude štap. Nisi morao
da se dernjaš. Ali bez vode, nije bilo igre. Pošto meštru Luvinu i ser Rodriku nije
na pamet padalo da puste decu da po Vučjoj šumi traže potok, moralo je da posluži
jedno od mutnih jezera u bogošumi. Valder i Valder nikada ranije nisu bili videli

niehuriće kako se dižu iz tople vode, ali su obojica priznali da će igra tako biti još
bolja.
Obojici je ime bilo Valder Frej. Veliki Valder rekao je da u Blizancima ima
gomila Valdera i da su svi dobili ime po njihovom dedi, lordu Valderu Freju. „U
Zimovrelu mi imamo sopstvena imena“, rekao im je Rikon nadmeno kada je to čuo.
Igra se igrala tako što bi brvno položili preko vode, i jedan bi igrač stao na
sredinu, sa štapom u ruci. On je bio gospodar prelaza, i kada bi mu neki od ostalih
igrača prišao, morao je da kaže: „Ја sam gospodar prelaza, ko to ide?“ A drugi
igrač je morao da smisli govor o tome ko je i zašto bi mu trebalo dozvoliti da
pređe. Nisu morali da kažu istinu, ali su zakletve bile obavezujuće, osim ako bi
rekli „mož’ biti“, tako da je trik bio reći „mož’ biti“ a da te gospodar prelaza ne
čuje. Onda si mogao da pokušaš da oboriš gospodara u vodu, i ti bi postao
gospodar prelaza, ali samo ako si rekao „mož’ biti“. Inače bi bio izbačen iz igre.
Gospodar je imao prava da baci u vodu koga god je hteo i kada god bi mu se
prohtelo, i jedino je on imao prava da koristi štap.
U stvarnosti, igra se uglavnom svodila na guranje, udaranje i padanje u vodu,
zajedno sa svom silom prepirki o tome da li je neko rekao „mož’ biti“. Gospodar
prelaza je najčešće bio Mali Valder.
Zvali su ga Mali Valder uprkos tome što je bio visok i snažan, crvenog lica i
velikog okruglog trbuha. Veliki Valder bio je oštrih crta i mršav, i za pola stope
niži. „On je pedeset i dva dana stariji od mene“, objasnio je Mali Valder, „tako da
je prvo bio veći, ali sam ja brže rastao.“
„Mi nismo rođena braća“, dodao je Veliki Valder, manji od njih dvojice. „Ја
sam Valder sin Džemosov. Moj otac je sin lorda Valdera od njegove četvrte žene.
On je Valder sin Meretov. Njegova baka bila je treća žena lorda Valdera,
Krejkholka. On je ispred mene po naslednom redu, iako sam ja stariji.“
„Samo za pedeset i dva dana“, pobunio se Mali Valder. „А nijedan od nas
dvojice neće držati Blizance, glupane.“
„Ја hoću“, objavi Veliki Valder. „А mi nismo ni jedini Valderi. Ser Stevron ima
unuka, Crnog Valdera, on je četvrti u naslednom redu, a postoji i Crveni Valder, sin
ser Emona, i Kopile Valder, koji uopšte i nije u naslednom redu. Zove se Valder
Rečni, a ne Valder Frej. A ima i devojčica po imenu Valda.“
„I Tir. Uvek zaboravljaš na Tira.“
„On je Vaktir, a ne Valder“, reče Veliki Valder vedro. „On je posle nas, tako da
nije važan. A ionako ga nikada nisam voleo.“
Ser Rodrik je odlučio da im da staru spavaću odaju Džona Snežnog, budući da je
Džon otišao u Noćnu stražu i da nikada se neće vratiti. Brenu to nikako nije bilo
pravo; činilo mu se kao da Freji pokušavaju da ukradu Džonovo mesto.
Čežnjivo je gledao dok su se Valderi nadmetali s kuvarovim pomoćnikom
Repom i Džosetovim devojčicama Bendi i Sirom. Valderi su objavili da će Bren
biti sudija i odlučivati da li su ljudi rekli „mož’ biti“, ali čim su počeli sa igrom,

svi su zaboravili na njega.
Vika i pljuskanje ubrzo je privuklo i druge: Palu iz štenara, pa Kejnovog sina
Kalona, pa zatim Tomčića, čiji je otac Debeli Tom umro sa Brenovim ocem u
Kraljevoj Luci. Uskoro su svi bili mokri i blatnjavi. Pala je bila smeđa od glave do
pete, s mahovinom u kosi, zacenjena od smeha. Bren nije čuo toliko smeha sve od
one noći kada je stigao krvavi gavran. Da imam noge, sve bih ih pobacao u vodu,
pomisli gorko. Niko osim mene ne bi bio gospodar prelaza.
Konačno i Rikon dotrča u bogošumu, sa Čupavkom za petama. Gledao je Repu i
Malog Valdera kako se otimaju oko štapa, sve dok Repa nije izgubio oslonac i
mlatarajući rukama pljusnuo u vodu. Rikon viknu: „Ја! Sada ja! Ja hoću da se
igram!“ Mali Valder mu mahnu da priđe, a Čupavko krenu za njim. „Ne, Čupo!“
naredi njegov brat. „Vukovi ne mogu da se igraju. Ostani sa Brenom.“ I on je i
ostao...
...sve dok Mali Valder nije štapom odalamio Rikona, pravo preko stomaka. Pre
nego što je Bren stigao i da trepne, crni vuk poleteo je preko daske, voda se
zacrvenela od krvi, Valderi su vrištali kao da ih kolju, Rikon je sedeo u blatu
smejući se, a Hodor trkom pristizao teškim koracima, vičući: „Hodor! Hodor!
Hodor!“
Nakon toga je, začudo, Rikon zavoleo Valdere. Nikada se više nisu igrali
gospodara prelaza, ali su se igrali drugih igara - čudovišta i devica, mačaka i
pacova, „dođi u moj zamak“, i koječega drugog. Sa Rikonom kraj sebe, Valderi su
iz kuhinje pljačkali pite i saća, jurcali po zidinama, bacali kosti štenadi u
štenarama i vežbali s drvenim mačevima pod budnim okom ser Rodrika. Rikon im
je čak pokazao duboke katakombe pod zemljom, gde je kamenorezac klesao grob
njihovog oca. „Nemaš prava!“ zaurlao je Bren na svog brata kada je čuo za to. „То
je naše mesto, mesto Starkal“ Ali Rikona nije bilo briga.
Vrata njegove odaje se otvoriše. Meštar Luvin je nosio zeleni ćup, a ovog puta
sa njim uđoše Slamoglavi i Oša. „Napravio sam ti napitak za spavanje, Brene.“
Oša ga uze u svoje koštunjave ruke. Bila je veoma visoka za ženu, žilava i
snažna. S lakoćom ga odnese do kreveta.
„Ovo će ti omogućiti san bez snova“, reče meštar Luvin dok je vadio čep iz
bočice. „Miran san bez snova.“
„Stvarno?“ upita Bren, želeći da poveruje.
„Da. Ispij.“
Bren otpi. Napitak je bio gust i ukus mu je podsećao na kredu, ali je u njemu bilo
meda, tako da ga je lako progutao.
„Kad svane jutro, osećaćeš se bolje.“ Luvin se osmehnu i potapša Brena pre
nego što pođe.
Oša ostade još koji tren duže. „Ponovo si sanjao vučje snove?“
Bren klimnu glavom.
„Nemoj toliko da im se odupireš, dečače. Videla sam te kako govoriš sa

drvetom-srcem. Možda bogovi pokušavaju da govore sa tobom.“
„Bogovi?“ promrmlja on, već pospan. Ošino lice se zamuti i izblede. Miran san
bez snova, pomisli Bren.
Ali kada ga tama sasvim obavi, on se zateče u bogošumi, tiho se krećući pod
sivozelenim stražarikama i čvornovatim hrastovima starim kao vreme samo. Ja
hodam, pomisli on, oduševljen. Deo njega znao je da je to samo san, ali je čak i
san o hodanju bio bolji od istine njegove spavaće sobe, i zidova, i tavanice, i vrata.
Među drvećem beše tamno, ali mu kometa osvetljavaše put, a korak mu beše
siguran. Kretao se na četiri zdrave noge, snažne i hitre, i osećao je zemlju pod
njima, tiho pucketanje opalog lišća, debelo korenje i tvrdo kamenje, duboke
slojeve humusa. Beše to lepo osećanje.
Mirisi mu ispuniše glavu, živi i opojni; zeleni blatnjavi smrad toplih izvora,
miomiris bogate zemlje pune truleži pod šapama, veverica u hrastovima. Miris
veverica podseti ga na ukus vrele krvi i kosti koje mu krčkaju među zubima.
Pljuvačka mu ispuni usta. Jeo je pre manje od pola dana, ali nije bilo radosti u
mrtvom mesu, čak ni jelenskom. On ču veverice kako šuškaju i čavrljaju nad njim,
bezbedne među svojim lišćem, ali su dobro pazile da ne siđu dole, gde su se šunjali
on i njegov brat.
Osećao je i miris svoga brata, poznat miris, snažan i zemljan, miris crn kao što
mu je i krzno bilo. Brat mu je jurcao unutar zidina, pun besa. Išao je okolo-naokolo,
iz noći u noć, neumoran, u potrazi... za plenom, za izlazom, za majkom, za braćom i
sestrama, čoporom... tražio je i tražio, i nikada ih nije nalazio.
Iza drveća dizale su se zidine: gomile mrtvog ljudskog kamenja nadnosile su se
iznad ove trunčice žive šume. Sive su se dizale, i prekrivene mahovinom, ali ipak
debele i snažne, i više nego što ijedan vuk može da skoči. Hladno gvožđe i oštro
drvo zatvaralo je jedine rupe u nagomilanom kamenju koje ih je opasivalo. Brat mu
je zastajao pred svakom rupom i besno kezio očnjake, ali su izlazi ostajali
zatvoreni.
I on je isto uradio prve noći, i ustanovio da nema svrhe. Režanje ovde neće
otvoriti put. Kruženje oko zidina neće ih oburvati. Dizanje noge i obeležavanje
drveća neće oterati ljude. Njihov se svet stesnio, ali iza ozidane šume i dalje su
čekale velike sive pećine od ljudskog kamenja. Zimovrel, priseti se on, taj zvuk mu
iznenada dođe. Iza kao nebo visokih ljudskih litica dozivao je pravi svet, i on je
znao da tom zovu mora da odgovori, ili da umre.

ARJA
Putovali su od svitanja do sumraka, duž šuma i voćnjaka i uredno obrađenih
polja, kroz seoca, pijačne varoši pune vreve, stamene utvrde. Noću bi se ulogorili i
jeli pod svetlom Crvenog mača. Muškarci su se smenjivali na straži. Arja je viđala
i druge vatre kako trepere među drvećem, iz logora drugih putnika. Činilo se kao da
su svake noći logori sve brojniji, i da svakog dana na Kraljevskom drumu ima sve
više putnika.
U sva doba dana nailazili su starci i mala deca, krupni i sitni ljudi, bosonoge
devojčice i žene sa odojčadi na grudima. Neki su terali kola ili se truckali na
volovskim zapregama. Više ih je jahalo: tegleće konje, ponije, mazge, magarce, sve
što je moglo da hoda, trči ili kaska. Jedna žena vodila je kravu muzaru kojoj je na
leđima sedela devojčica. Arja je videla kovača kako gura kolica sa svojim alatom,
čekićima i kleštima, pa čak i nakovnjem, a malo kasnije i drugog čoveka sa sličnim
kolicima, samo što su u njima bile dve bebe pokrivene ćebetom. Većina je išla
peške, sa stvarima na leđima, umornih, opreznih lica. Hodali su na jug, prema
gradu, prema Kraljevoj Luci, i tek je svaki stoti imao neku reč za Jorena i njegove
štićenike, koji su putovali na sever. Pitala se zašto niko drugi ne ide u istom pravcu
kao i oni.
Mnogi putnici bili su naoružani; Arja je videla noževe i bodeže, kose i sekire, a
ponegde i mač. Neki behu napravili batine od granja ili istesali čvornovate
štapove. Dodirivali su oružje i oprezno gledali kola u prolazu, ali su na kraju
puštali povorku da prođe. Tri desetorica su ipak previše, šta god imali u tim
kolima.
Gledaj očima, govorio je Sirio, slušaj ušima.
Jednog dana je neka luda žena počela da vrišti na njih kraj puta. „Budale! Sve će
vas pobiti, budale!“ Bila je mršava kao strašilo, praznih očiju i krvavih stopala.
Narednog jutra, jedan otmeni trgovac na sivoj kobili zaustavio se kraj Jorena i
ponudio da kupi njegova kola i sve u njima za četvrtinu cene. „Rat je, uzeće ti šta
požele, bolje da mi sada prodaš šta imaš, prijatelju!“ Joren mu je samo okrenuo
svoja iskrivljena leđa i pljunuo.
Arja je tog dana primetila prvi grob; malu humku kraj druma, iskopanu za dete.
Kristal je počivao na mekoj zemlji, i Lomi je nameravao da ga uzme, ali mu je Bik
rekao da ostavi mrtve na miru. Nekoliko liga dalje, Pred je pokazao još grobova,
čitav niz, sveže iskopanih. Nakon toga, gotovo nijedan dan nije prošao bez još
ponekog.
Jednom se Arja probudila u tami, u strahu od nečega što nije umela da imenuje.
Gore, Crveni mač delio je nebo sa stotinama zvezda. Noć joj se činila čudno tihom,
mada je čula Jorenovo mrmljanje i hrkanje, pucketanje vatre, čak i prigušeno
šuškanje magaraca. A ipak se nekako činilo kao da svet zadržava dah, i zadrhtala je

od tišine. Ponovo je usnula čvrsto stežući Iglu.
Ujutru, kada se Pred nije probudio, Arja je shvatila da joj je zasmetalo što nije
bilo njegovog kašlja. Tada su i oni iskopali grob, sahranivši najamnika na mestu
gde je spavao. Joren je sa njega, pre no što su ga prekrili zemljom, skinuo sve
vredno. Jedan čovek je dobio čizme, drugi njegov bodež. Verižnjača i kaciga
takođe su razdeljene. Njegov dugački mač Joren je predao Biku. „Sa takvim
ručerdama, možda ćeš i naučiti da koristiš ovo“, rekao mu je. Dečak po imenu
Tarber bacio je šaku žira na Predovu humku, ne bi li možda tu porastao hrast i
obeležio mu grob.
Te večeri zastali su u selu, u bršljanom obrasloj krčmi. Joren je prebrajao
novčiće u kesi i zaključio da ih ima dovoljno za toplu večeru. „Spavaćemo napolju,
kao i obično, ali ovde imaju kupatilo, za slučaj da neki od vas imaju potrebu za
toplom vodom i malo sapuna.“
Arja se nije usuđivala, iako je do sada već bila počela da kiselkasto smrdi, kao
Joren. Neka od stvorenja koja su živela u njenoj odeći stigla su sa njom čak iz
Buvlje rupe; činilo joj se da nije pošteno da ih sada udavi. Tarber, Pituljica i Bik
pridružili su se redu muškaraca pred kupatilom. Drugi su se smestili ispred njega.
Ostali su se nabili u zajedničku prostoriju. Joren je čak poslao Lomija da odnese
vrčeve piva za onu trojicu u bukagijama, koje su ostavili vezane na kolima.
I oprani i neoprani večerali su vruću pitu s mesom i pečene jabuke. Krčmar ih je
častio turom piva. „Imam brata koji je obuko сrno, pre mnogo godina. Poslužitelj u
zamku, pametan momak, ali su ga jednog dana uhvatili kako krade biber s
gospodarevog stola. Mnogo mu je volo ukus, i šta ćeš. Uzo je samo trunčicu bibera,
ali je ser Malkom bio strog čovek. Imate bibera na Zidu?“ Kada je Joren odmahnuo
glavom, čovek je uzdahnuo. „Šteta. Link je mnogo volo biber.“
Arja je oprezno otpijala iz vrča između zalogaja još vruće pite. Otac im je
ponekad dopuštao da popiju čašu piva, sećala se. Sansa je imala običaj da se mršti
na ukus i da govori kako je vino mnogo lepše, ali se Arji prilično dopadalo. Sada
je rastužiše misli o Sansi i njihovom ocu.
Krčma je bila puna ljudi na putu za jug, i zajedničkom prostorijom prolomiše se
prezrivi zvuci kada Joren reče da oni idu u suprotnom pravcu. „Uskoro ćete se
vratiti“, obeća im krčmar. „Nema puta na sever. Polovina polja je spaljena, a ono
naroda što je ostalo krije se po utvrdama. Jedna banda dođe u zoru, a druga se
pojavi u sumrak.“
„То nama ništa ne znači“, bio je tvrdoglav Joren. „Tuliji ili Lanisteri, svejedno.
Straža se ne meša.“
Lord Tuli je moj deda, pomisli Arja. Njoj je to i te kako značilo, ali je zagrizla
usnu, ćutala i slušala.
„Ne radi se samo o Lanisterima i Tulijima“, reče krčmar. „Ima i divljih ljudi s
Mesečevih planina, pokušaj njima da kažeš da se ne mešaš. A i Starkovi su se
upleli, mladi lord se spustio dole, sin pokojnog desnice...“

Arja se ispravi, naprežući se da čuje. Da li je mislio na Roba?
„Čuo sam da momak jaše u bitku na vuku“, reče žutokosi čovek s vrčem u ruci.
„Priče za budale!“ otpljunu Joren.
„Čovek koji mi je to ispričao video ga je rođenim očima. Vuk velik kao konj,
kleo se.“
„Zakletve ništa ne znače, Hode“, reče krčmar. „Ti se stalno kuneš da ćeš mi
platiti šta mi duguješ, ali ja još nisam ni bakrenjaka vido.“ Zajedničkom odajom
prolomi se smeh, a žutokosi čovek pocrvene.
„Bila je ovo loša godina za vukove“, ubaci se čovek bolešljivog izgleda u plaštu
umrljanom od puta. „U okolini Božjeg oka se ne pamti da su čopori bili tako smeli.
Ovce, krave, pse, nije bitno, ubijaju šta hoće, i nemaju straha od ljudi. Čovek može
glavu da izgubi ako po noći zađe u te šume.“
„Ма, to je samo još jedna priča, ništa istinitija od ovih prethodnih.“
„Isto sam čula od svoje rođake, a ona nije od onih što lažu“, reče jedna starica.
„Kaže da postoji taj jedan veliki čopor, njih stotine, ljudoubica. Predvodi ih
vučica, kučka iz sedmog pakla.“
Vučica. Arja zamišljeno srknu pivo. Da li je Božje oko blizu Trozupca? Požele
da ima mapu. Nimeriju je ostavila u blizini Trozupca. Nije to htela, ali je Džori
rekao da nemaju izbora, da će je ubiti ako pođe s njima, zato što je ujela Džofrija,
iako je on to zaslužio. Morali su da se deru, i da viču i bacaju kamenje, i tek kada
ju je nekoliko Arjinih kamenova pogodilo, Nimerija je prestala da ih prati. Sada
me verovatno ne bi ni prepoznala, pomisli Arja. Ili bi me mrzela, sve i da me
prepozna.
Čovek u zelenom plaštu reče: „Čuo sam kako je ta paklena kučka jednog dana
ušla u selo... pijačni dan, ljudi na sve strane, a ona uđe mrtva’ladna i otme dete
majci iz naručja. Kada je priča stigla do lorda Mutona, on i njegovi sinovi zakleli
su se da će joj doći glave. Pratili su je do njene jazbine s čoporom lovačkih pasa, i
jedva su izneli žive glave. Nijedan od njihovih pasa nije se vratio, ni jedan jedini.“
„То je samo priča“, izlete Arji pre nego što je stigla da se zaustavi. „Vukovi ne
jedu decu.“
„А otkud ti to znaš, momče?“ upita Čovek u zelenom plaštu.
Pre nego što Arja stiže da smisli odgovor, Joren je uhvati za ruku. „Dečku je
muka od piva, eto šta je“
„Nije mi muka. Oni ne jedu decu...“
„Napolje, dečko... i postaraj se da tamo ostaneš sve dok ne naučiš da držiš jezik
za zubima kad odrasli pričaju.“ On je oštro gurnu prema sporednim vratima koja su
vodila ka štalama. „Kreči! Vidi da li nam je štalski momak napojio konje.“
Arja izađe, ukočena od besa. „Ne jedu ih“, mrmljala je, šutnuvši jedan kamen u
prolazu. On se otkotrlja pod neka kola.
„Dečače!“ pozva prijateljski glas. „Dobri dečače!“

Obraćao joj se jedan od ljudi u lancima. Oprezno, Arja se približi kolima, s
rukom na balčaku Igle.
Zatvorenik diže prazan vrč, a lanci mu zazvečaše. „Čoveku bi dobro došlo još
malo piva. Čovek ožedni od ovih teških narukvica“ On je bio najmlađi od njih
trojice, vitak, finih crta lica, uvek osmehnut. Kosa mu je bila crvena na jednoj, a
bela na drugoj strani, sva ućebana i prljava od kaveza i puta. „Čoveku bi dobro
došlo i kupanje“, reče on kada vide kako ga Arja gleda. „Dečak bi mogao da stekne
prijatelja.“
„Imam ja prijatelja“, kaza Arja.
„Nešto ih ne vidim“, reče onaj bez nosa. Bio je zdepast i širok, ogromnih šaka.
Crne malje prekrivale su mu ruke, noge i grudi, čak i leđa. Podsećao je Arju na
crtež koji je jednom videla u knjizi, crtež majmuna s Letnjih ostrva. Zbog rupe
usred lica, bilo je teško na njemu duže zadržati pogled.
Ćelavi otvori usta i zasikta poput nekog ogromnog belog gmizavca. Kada Arja
ustuknu, prestrašena, on širom otvori usta i zapalaca jezikom ka njoj, samo što je to
više bio patrljak nego jezik. „Prestani s tim!“ izlete joj.
„U crnim ćelijama čovek ne može da bira đruštvo“, reče onaj naočiti, s crvenobelom kosom. Nešto u njegovom govoru podsećalo ju je na Sirija; bio je sličan, ali
i različit. „Ova dvojica, oni ne znaju za ljubaznost. Čovek mora da zatraži oprost.
Tebe zovu Ari, zar to nije istina?“
„Grudvoglavi“, reče onaj bez nosa. „Grudvoglavi grudvoliki komarac. Pazi se
Loraćanine, udariće te štapom.“
„Čovek mora da se stidi svoga trenutnog društva, Ari“, reče naočiti. „Ovaj
čovek ima čast da bude Džaken H’gar, nekada iz Slobodnog grada Lorata. Voleo bi
da je kod kuće. Čovekovi neodgojeni saputnici u ropstvu su Rordž“ - on mahnu
vrčem ka čoveku bez nosa - „i Grizač.“ Grizač ponovo zasikta na nju, otkrivši usta
puna požutelih, oštro zašiljenih zuba. „Čovek mora imati nekakvo ime, zar to nije
tako? Grizač ne može govoriti, i Grizač ne može pisati, ali su mu zubi veoma oštri,
tako da ga čovek zove Grizač, i on se smeška. Zar nisi očarana?“
Arja uzmaknu od kola. „Nisam.“A i ne mogu mi ništa, reče samoj sebi, vezani
su lancima.
On izvrte vrč naopačke. „Čoveku dođe da zajeca.“
Rordž, onaj bez nosa, uz psovku zavitla svoj vrč na nju. Zbog bukagija je bio
nespretan, ali bi je teški kalajni vrč pogodio pravo u glavu da se nije na vreme
izmakla. „Donesi nam još piva, žoharu. Smesta!“
„Začepi gubicu!“ Arja pokuša da se seti šta bi Sirio uradio. Isuka drveni mač za
vežbanje.
„Priđi bliže“, reče Rordž, „i ima da ti nabijem taj štap u dupe, i da te jebem
njime do krvi.“
Strah je oštriji od mača. Arja primora sebe da priđe kolima. Svaki korak beše
teži od onog prethodnog. Žestoko kao tigar, mirno kao jezerska voda. Reči su joj

pevale u glavi. Sirio se ne bi plašio. Bila je gotovo dovoljno blizu da dodirne
kolski točak, kada Grizač skoči na noge i pokuša da je uhvati, a okovi mu
zaškripaše i zazvečaše. Lanci mu zaustaviše ruku, ni pola stope od njenog lica. On
zasikta.
Ona ga udari. Jako, pravo među očice.
Vrišteći, Grizač odbaulja unazad, a onda svom snagom upre u lance. Karike se
napeše, i okrenuše i zategoše, i Arja začu škripu starog suvog drveta u trenu kada
veliki gvozdeni prsten povuče podne daske kola. Ogromne blede šake pokušavale
su da je uhvate, a vene na Grizačevim rukama su se napinjale, ali lanci izdržaše i
on se konačno sruši unazad. Krv mu je lila iz gnojnih rana na obrazima.
„Dečak ima više hrabrosti nego pameti“, primeti onaj koji je sebe nazivao
Džakenom H’garom.
Arja se unatraške povuče od kola. Kada oseti ruku na ramenu, okrenu se poput
vihora, ponovo digavši svoj drveni mač, ali to je bio samo Bik. „Šta to rađiš?“
On diže ruke da je smiri. „Joren je rekao da niko od nas ne sme da prilazi toj
trojici.“
„Ne plašim se ja njih“, reče Arja.
„Onda si glup. Ja ih se plašim.“ Bikova ruka se spusti na balčak mača, a Rordž
udari u smeh. „Hajde da se sklonimo od njih.“
Arja začeprka nogom po prašini, ali ipak dozvoli Biku da je povede okolo, do
glavnog ulaza u krčmu. Pratili su ih Rordžov smeh i Grizačevo siktanje. „Hoćeš da
se biješ?“ upita ona Bika. Želela je da bar nešto udari.
On zatrepta na nju, iznenađen. Pramenovi guste crne kose, još vlažne od kupanja,
padali su mu u tamnoplave oči. „Povredio bih te.“
„Ne bi.“
„Ne znaš koliko sam jak.“
„Ne znaš koliko sam brz.“
„Sam si to tražio, Ari.“ On isuka Predov dugački mač. „Ovo je jeftin čelik, ali je
pravi mač.“
Arja izvuče Iglu. „Ovo je dobar čelik, tako da je praviji od tvog.“
Bik odmahnu glavom. „Obećavaš da nećeš plakati ako te posečem?“
„Obećaću ako i ti obećaš.“ Ona se okrenu porebarke, u svoj stav vodenog
plesača, ali se Bik nije micao. Gledao je nešto iza nje. „Šta je?“
„Zlatni plaštovi.“ Lice mu otvrdnu.
Nemoguće, pomisli Arja, ali kada se osvrnu, jahali su niz Kraljevski drum, njih
šestorica u crnim verižnjačama i zlatnim plaštovima Gradske straže. Jedan je bio
starešina; na sebi je imao crni lakirani grudni oklop ukrašen s četiri zlatna diska.
Postrojiše se ispred krčme. Gledaj očima, kao da joj je šaptao Siriov glas. Oči su
joj videle belu penu pod sedlima; konji su bili jahani dugo i žestoko. Mirna kao
jezerska voda, ona uze Bika pod ruku i povuče ga iza visoke živice u cvatu.

„Šta je?“ upita on. „Šta to radiš? Puštaj me.“
„Tiho kao senka“, prošapta ona, povlačeći ga naniže.
Nekoliko Jorenovih štićenika sedelo je pred kupatilom, čekajući na svoj red u
kadi. „Vi, ljudi“, doviknu jedan od zlatnih plaštova. „Vi ste krenuli da obučete
crno?“
„Možda jesmo“, stiže oprezan odgovor.
„Radije bismo se pridružili vama, momci“, reče stari Rejsen. „Čuli smo da je na
tom Zidu mnogo hladno.“
Starešina zlatnih plaštova sjaha. „Imam nalog za izvesnog dečaka...“
Joren iskorači iz krčme, čupkajući svoju čupavu crnu bradu. „Kо to hoće tog
dečaka?“
Ostali zlatni plastovi sjahivali su da bi stali kraj svojih konja. „Zašto se
krijemo?“ prošapta Bik.
„Mene traže“, odgovori mu šapatom Arja. Uho mu je mirisalo na sapun.
„Tišina.“
„Kraljica ga hoće, starče, ali to nije tvoja briga“, reče starešina, izvukavši
svitak iz pojasa. „Evo, ovo je pečat njenog veličanstva i nalog.“
Iza živice, Bik sumnjičavo zavrte glavom. „Zašto bi kraljica tražila tebe, Ari?“
Ona ga udari u rame. „Tišina!“
Joren opipa hartiju s grudvom zlatnog voska. „Lepo.“ Zatim otpljunu. „Samo,
dečko je sada u Noćnoj straži. Šta je uradio tamo u gradu, sada više ič nije važno.“
„Kraljicu ne zanimaju tvoji stavovi, starče, a ne zanimaju ni mene“, reče
starešina. „Daćeš mi tog dečaka.“
Arja pomisli na beg, ali je znala da na magarcu neće stići daleko, pošto su Zlatni
plaštovi imali konje. A i bila je tako umorna od bežanja. Pobegla je kada je ser
Merin došao po nju, i ponovo kada su joj ubili oca. Da je ona pravi vodeni plesač,
izašla bi sa Iglom i sve ih pobila, i nikada više ni od koga ne bi bežala.
„Nećeš ti dobiti nikoga“, reče Joren tvrdoglavo. „Postoje zakoni o takvim
stvarima.“
Zlatni plašt isuka kratki mač. „Evo ti ga zakon.“
Joren pogleda sečivo. „То nije zakon, već samo mač. Vidiš, i ja ga imam.“
Starešina se nasmeši. „Budalo matora. Imam petoricu ljudi sa sobom.“ Joren
pljunu. „Vidiš, ja imam tridesetoricu.“
Zlatni plašt se nasmeja. „Ove jadnike?“ reče veliki siledžija slomljenog nosa.
„Kо će prvi?“ viknu, isukavši čelik.
Tarber iščupa vile iz stoga slame. „Ја ću.“
„Ne, ja ću!“ viknu Secidžek, dežmekasti kamenorezac, izvukavši svoj čekić iz
kožne kecelje koju nikada nije skidao.
„Ја.“ Kurz ustade sa zemlje s nožem za dranje u ruci.
„Ја i on.“ Kos nape dugački luk.

„Svi mi“, reče Rejzen, dograbivši dugački štap za hodanje od tvrdog drveta.
Dober izađe go iz kupatila, s odećom u rukama, vide šta se dešava, pa ispusti
sve osim svog bodeža. „Јеl se bijemo?“ upita.
„Valjda“, izgovori Pituljica, na sve četiri tražeći kamen da ga hitne. Arja nije
mogla da veruje svojim očima. Ona mrzi Pituljicu! Zašto bi se on izlagao opasnosti
zbog nje?
Onaj sa slomljenim nosom još je mislio da je sve to smešno. „Vi, curice, bolje
da pobacate to kamenje i štapove pre nego što dobijete po turu. Niko od vas ne zna
koji se kraj mača drži u ruci.“
„Ja znam!“ Arja nije htela da ih pusti da poginu kao Sirio. I neće! Probivši se
kroz živicu sa Iglom u ruci, ona zauze stav vodenog plesača.
Slomljeni nos prasnu u smeh. Starešina je odmeri od glave do pete. „Skloni taj
mač, curice, niko neće da te povredi.“
„Nisam ja curica!“ viknu ona, besna. Šta im je svima? Prejahali su čitav taj put
da je nađu, ali sada samo stoje i smeju joj se. „Ја sam taj koga tražite.“
„Оn je taj koga tražimo.“ Starešina upre mačem u Bika, koji beše prišao i stao
kraj nje, s Predovim jeftinim čelikom u ruci.
Ali bila je greška skrenuti pogled sa Jorena, makar i na tren. Brz kao munja, mač
crnog brata priljubi se uz jabučicu na starešininom vratu. „Nećeš dobiti ni jednog
ni drugog, osim ako ne želiš da saznaš da li ti je jabučica sazrela. Ja imam još
desetoricu-petnaestoricu braće u toj krčmi, ako ti treba još ubeđivanja. Da sam na
tvom mestu, bacio bih taj perorez, natako guzicu na ovog debelog konjića i odjurio
galopom nazad u grad.“ On pljunu, pa još jače pritisnu vrh svog mača. „Smesta.“
Starešina opusti prste. Mač mu pade u prašinu.
„То ćemo zadržati“, reče Joren. „Dobar čelik je uvek tražen na Zidu.“
„Dobro. Zasad. Ljudi!“ Zlatni plaštovi pripasaše oružje i uzjahaše. „Bolje bi ti
bilo da brzo odgamižeš na taj tvoj Zid, starče. Kada te sledeći put uhvatim, uzeću i
tvoju glavu, zajedno s kopiletovom.“
„I bolji od tebe su to pokušali.“ Joren pljoštimice mačem pljesnu starešininog
konja po sapima i otposla ga galopom niz Kraljevski drum. Njegovi ljudi krenuše
za njim.
Kada nestadoše s vidika, Pituljica stade da podvriskuje, ali je Joren delovao
bešnje nego ikada pre. „Budalo! Misliš da je on završio sa nama? Sledeći put se
neće prenemagati i nuditi proklete naloge. Isteraj ostale iz kupatila, moramo da
krećemo. Ako jašemo čitavu noć, možda ćemo ih malo ostaviti za sobom.“ On
podiže kratki mač koji je starešina ispustio. „Kо’oće ovo?“
„Ја!“ viknu Pituljica.
„Nemoj da bi ga upotrebio na Ariju.“ On predade mač momku, s balčakom
napred, pa priđe Arji, ali se obrati Biku. „Kraljica te mnogo’oće, dečko.“
Arja je bila potpuno zbunjena. „Zašto bi ona htela njega?“

Bik se namršti na nju. „А zašto bi htela tebe? Ti si samo običan mali pacov iz
slivnika!“
„А ti si obično kopile!“ Ili se možda samo pretvara da je kopile. „Kako se ti
stvarno zoveš?“
„Džendri“, reče on, kao da u to nije sasvim siguran.
„Ne vidim zašto bi iko’teo ijednog od vas dvojice“, kaza Joren, „ali vas ipak
neće dobiti. Vi jašite ona dva dobra konja. Čim ugledate Zlatne plaštove, pojurite
ka Zidu ko da vam je zmaj za petama. Mi ostali im nimalo nismo važni.“
„Osim tebe“, reče Arja. „Onaj čovek je rekao da će uzeti i tvoju glavu.“
„Ра, što se toga tiče“, reče Joren, „ako uspe da mi je skine sa ramena, neka je i
nosi.“

DŽON
„Seme?“ pozva Džon tiho.
Vazduh je mirisao na hartiju, i prašinu, i godine. Pred njim, visoke drvene police
dizale su se i nestajale u mraku pod tavanicom, prepune u kožu uvezanih knjiga i
košara s drevnim svicima. Slabašan žućkasti sjaj dopirao je kroz police, kao od
neke skrivene svetiljke. Džon utrnu žižak koji je nosio, bojeći se da unese otvoren
plamen među toliko stare i suve hartije. Zatim krenu za svetlom, vijugajući kroz
uske prolaze pod zasvođenom tavanicom. Sav u crnom, bio je senka među senkama,
crne kose, duguljastog lica, sivog oka. Crne rukavice od krtičje kože prekrivale su
mu ruke; desnu stoga što je bila opečena, levu stoga što bi se čovek osećao kao
budala kada bi nosio samo jednu.
Semvel Tarli sedeo je nadnesen nad stolom u niši usečenoj u kamen zida. Svetlo
je dopiralo iz lampe okačene iznad njegove glave. Na zvuk Džonovih koraka, on
diže pogled.
„Proveo si ovde čitavu noć?“
„Stvarno?“ Sem je delovao zaprepašćeno.
„Nisi doručkovao s nama, a krevet ti je netaknut.“ Rast je rekao da je Sem
možda dezertirao, ali Džon u to nije poverovao. I dezerterstvo je zahtevalo jednu
vrstu hrabrosti, a hrabrosti je Sem imao veoma malo.
„Zar je već jutro? Kako to čovek da zna ovde dole!“
„Seme, ti si jedna draga budala“, reče Džon. „Nedostajaće ti krevet kada
budemo spavali na hladnoj tvrdoj zemlji, to ti jamčim.“
Sem zevnu. „Meštar Emon me je poslao da nađem mape za lorda zapovednika.
Nisam imao predstavu... Džone, knjige, da li si ih ikada video ovoliko? Ima ih na
hiljade!“
On se osvrnu oko sebe. „U biblioteci u Zimovrelu ima ih preko stotinu. Da li si
našao mape?“
„О, da.“ Semova šaka pređe preko stola, prsti punački kao kobasice pokazaše
hrpe knjiga i svitaka pred njim. „Da, bar desetak.“ On rasklopi presavijen
pergament. „Boja je izbledela, ali možeš videti gde je kartograf obeležio mesta
divljanskih sela, a evo i druge knjige... gde se sada zaturila? Malopre sam je
čitao.“ On gurnu neke svitke u stranu i otkri prašnjavu knjigu uvezanu u natrulu
kožu. „Ovo je“, reče sa strahopoštovanjem, „priča o putu od Kule senki sve do rta
Lorn na Ledenoj obali, iz pera izvidnika po imenu Redvin. Nema datuma, ali
spominje Dorena Starka kao Kralja na Severu, što znači da je sigurno od pre
Osvajanja. Džone, oni su se borili sa divovima! Redvin je čak trgovao s Decom
šume, sve tu piše.“ Veoma nežno, on poče da okreće strane. „Crtao je i mape,
vidiš.“
„Što ti ne napišeš povest o našoj izvidnici, Seme?“

Hteo je da mu reči zvuče ohrabrujuće, ali je to ipak bila greška. Poslednje što je
Sem želeo da čuje bilo je podsećanje na ono što ih čeka sutra. On stade rastrojeno
da čeprka po svicima. „Ima još mapa. Kada bih imao više vremena za pretragu...
sve je pomešano. Mogao bih sve da sredim i razvrstam; znam da bih, ali bi mi za to
trebalo više vremena... pa, zapravo, nekoliko godina.“
„Mormont hoće te mape malo ranije.“ Džon uze svitak iz korpe, i odunu prašinu.
Jedan ugao mu ostade u ruci kada ju je razvio. „Vidi, ovaj se raspada“, reče,
mršteći se nad izbledelim pismenima.
„Samo pažljivo.“ Sem obiđe oko stola i uze mu svitak iz ruke, držeći ga kao da
je ranjena životinja. „Važne knjige su obično prepisivali kada bi im zatrebale.
Neke od najstarijih prepisane su verovatno i po pedesetak puta.“
„Ра, ovu ne moraš da se trudiš da prepisuješ. Dvadeset i tri bureta usoljenog
bakalara, osamnaest ćupova ribljeg ulja, sanduk soli...“
„Inventar“, reče Sem, „ili račun.“
„Koga briga koliko su usoljenog bakalara jeli pre šest stotina godina?“ upita
Džon.
„Меnе.“ Sem pažljivo vrati svitak u korpu iz koje ga je Džon izvadio. „Тoliko
možeš da naučiš iz takvih spiskova, stvarno. Oni ti govore koliko je tada bilo ljudi
u Noćnoj straži, kako su živeli, šta su jeli...“
„Jeli su hranu“, reče Džon, „i živeli su isto kao i mi.“
„Iznenadio bi se, veruj mi. Ovaj podrum je riznica, Džone.“
„Ako ti tako kažeš.“ Džon je bio sumnjičav. Riznice su pune zlata, srebra i
dragulja, a ne prašine, pauka i trule kože.
„Kažem“, izlete debeljku. On je bio stariji od Džona, po zakonu odrastao čovek,
ali je bilo teško posmatrati ga drugačije nego kao dečaka. „Našao sam crteže lica u
drveću, i knjigu o jeziku Dece šume... radove koje nemaju čak ni u Citadeli, svitke
iz stare Valirije, letopise godišnjih doba koje su napisali meštri mrtvi hiljadama
godina...“
„Knjige će nas čekati kada se vratimo.“
„ Ako se vratimo...“
„Matori Medved vodi sa sobom dve stotine prekaljenih ljudi, od kojih su tri
četvrtine izvidnici. Korin Polušaka će dovesti još stotinu braće iz Kule senki. Bićeš
na sigurnom, kao da si u zamku svog gospodara oca, tamo u Rožnom bregu.“
Semvel Tarli se tužno osmehnu. „Ni u očevom zamku se nikada nisam osećao
preterano sigurno.“
Bogovi umeju da se okrutno šale, pomisli Džon. Pip i Žabac pucaju od želje da
pođu u izvidnicu, ali će ostati u Crnom zamku. A Semvel Tarli, koji je sam
priznavao da je kukavica, predebeo, strašljiv i jednako loš mačevalac kao i jahač,
moraće da se suoči s Ukletom šumom. Matori Medved poneće dva kaveza sa
gavranovima kako bi mogli da šalju vesti o svom putovanju. Meštar Emon bio je
slep i previše slab da jaše sa njima, tako da je njegov kućeupravitelj imao da pođe

umesto njega. „Тrebaš nam zbog gavranova, Seme. A neko mora da mi pomogne da
zavitlavamo Grena.“
Semovi podvaljci zadrhtaše. „Ti bi mogao da se staraš o gavranovima, ili Gren,
ili bilo ko“, izgovori s prizvukom očaja u glasu. „Mogao bih da vam pokažem
kako. I ti si takođe pismen, mogao bi da zapisuješ poruke lorda Mormonta isto kao
i ja.“
„Ја sam kućeupravitelj Matorog Medveda. Moram da mu budem štitonoša, da
mu pazim konja, dižem šator; neću imati vremena i za ptice. Seme, rekao si reči.
Sada si brat iz Noćne straže.“
„Brat iz Noćne straže ne bi smeo da se toliko boji.“
„Svi se mi bojimo. Bili bismo budale da se ne bojimo.“ Previše izvidnika
nestalo je za poslednje dve godine, čak i Bendžen Stark, Džonov stric. Dvojicu
ljudi njegovog strica našli su u šumi, ubijene, ali su leševi ustali u ledenoj noći.
Džonovi opečeni prsti zgrčiše se kada se toga priseti. Još je u snovima viđao
utvaru, mrtvog Odora usplamtelih plavih očiju i ledenih crnih šaka, ali Semu nije
trebalo da ga i na to podseća. „Nema sramote u strahu, rekao mi je otac, jedino je
bitno kako se s njime suočavamo. Hajde, pomoći ću ti da skupiš mape.“
Sem žalostivo klimnu glavom. Prostor između polica bio je tako uzak da su
morali da izađu jedan za drugim. Podrum je izlazio na jedan od tunela koji su braća
zvala hodnici za crve, krivudavih podzemnih prolaza što su pod zemljom
povezivali utvrde i kule Crnog zamka. U leto je retko ko koristio hodnike za crve,
osim pacova i druge gamadi, ali je zimi bilo sasvim drugačije. Kada bi sneg
napadao četrdeset i pedeset stopa visoko, a ledeni vetrovi zaurlali sa severa,
opstanak Crnog zamka zavisio je od tunela.
Uskoro, pomisli Džon dok su se peli. Video je vesnika koji je došao meštru
Emonu s glasom o kraju leta, velikog gavrana iz Citadele, belog i tihog kao Duh.
Već je jednom bio video zimu, još kada je bio sasvim mali, ali su se svi slagali da
je bila kratka i blaga. Ova će biti drugačija. Osećao je to u kostima.
Zahvaljujući strmom stepeništu Sem je šištao kao kovački meh kada stigoše na
površinu. Izađoše na oštar vetar od koga je Džonov plašt vitlao i pucketao. Duh je
opružen spavao pokraj zida ambara od pletera i blata, ali se probudi čim se Džon
pojavio, pa dokaska do njih, visoko dignutog čupavog belog repa.
Sem zaškilji prema Zidu. On se uzdizao iznad njih, ledena litica sedam stotina
stopa visoka. Ponekad se Džonu činilo da je živ, i da ima svoje ćudi. Boja leda
imala je običaj da se menja sa svakom promenom svetlosti. Čas je bio tamnoplav
poput zamrznute reke, čas prljavobeo kao stari sneg, a kada bi oblak zaklonio
sunce, potamneo bi do bledosive boje isklesanog kamena. Zid se pružao na istok i
zapad dokle god je pogled sezao, toliko ogroman da su drvene utvrde i kamene kule
zamka pod njim izgledale kao igračke. Bio je to kraj sveta.
A mi idemo iza njega.
Jutarnje nebo bilo je prošarano tankim sivim oblacima, ali se iza njih nazirala

bleda crvena crta. Crna braća su lutalici nadenula ime Mormontova baklja,
govoreći (tek napola u šali) da su je bogovi sigurno poslali da starcu osvetli put
kroz Ukletu šumu.
„Kometa je tako svetla da sada možeš i po danu da je vidiš“, reče Sem,
zaklonivši oči iza nekoliko knjiga.
„Pusti sad komete, mape su ono što Matori Medved hoće.“
Duh je trčkarao ispred njih. Dvorište je tog jutra bilo potpuno pusto, pošto su
mnogi izvidnici bili u kupleraju u Krtičnjaku, tražeći zakopano blago i opijajući se
do besvesti. Gren beše otišao sa njima. Pip, Halder i Žabac hteli su da ga časte
prvom ženom u životu, da proslavi svoju prvu izvidnicu. Hteli su da povedu i
Džona i Sema, ali se Sem kurvi bojao gotovo jednako kao i Uklete šume, a Džon
nije hteo ništa da ima s tim. „Vi radite šta hoćete“, rekao je Žapcu, „ali ja sam se
zakleo.“
Dok su prolazili kraj obredišta, on začu glasove uzdignute u pesmi. Neki ljudi
pred bitku traže kurve, a neki bogove. Džon se pitao koji će se kasnije osećati
bolje. Obredište ga nije privlačilo ništa više od kupleraja; njegovi bogovi imali su
hramove u divljini, gde su stražarike širile svoje kao kost bele grane. Sedmoro
nemaju moći iza Zida, pomisli, ali će me moji bogovi tamo čekati.
Pred arsenalom, ser Endru Tart vežbao je s novim regrutima. Stigli su prošle
noći sa Konvijem, jednim od lutajućih vrana koji su išli uzduž i popreko po Sedam
kraljevstava, sakupljajući ljude za Zid. Među pridošlicama bio je starac sive brade
koji se oslanjao na štap, dva plavokosa momka, očigledno braća, kicoš u prljavom
satenu, odrpanac iskrivljene noge i neki iskeženi luđak koji je očigledno sebe
smatrao za ratnika. Ser Endru mu je upravo dokazivao koliko greši. On je bio blaži
kaštelan od ser Alisera Toma, ali su i od njegovih lekcija ostajale modrice. Sem se
trzao na svaki udarac, ali je Džon pažljivo posmatrao mačevanje.
„Kako ti se čine, Snežni?“ Donal Noji je stajao na vratima svog arsenala, golih
grudi pod kožnom keceljom, a patrljak mu je bio obnažen, što se retko dešavalo. Sa
svojim pozamašnim trbuhom i širokim grudima, pljosnatim nosem i čekinjastom
crnom bradom, Noji nije pružao lep prizor, ali je Džonu ipak bilo drago što ga
vidi. Oružar se pokazao kao dobar prijatelj.
„Smrde na leto“, reče Džon u trenutku kada je ser Endru nasrnuo štitom na svog
protivnika i bacio ga na zemlju. „Gde ih je Konvi našao?“
„U tamnici jednog lorda kraj Galebova“, odgovori kovač. „Razbojnik, brica,
prosjak, dva siročeta i muška kurva. S takvima treba da branimo kraljevstva ljudi.“
„Poslužiće.“ Džon se krišom osmehnu Semu. „I mi smo.“
Noji ga privuče bliže. „Čuo si vesti o svom bratu?“
„Prošle noći.“ Konvi i njegovi štićenici doneli su vesti s juga, i u trpezariji se
samo o tome pričalo. Džon još nije bio siguran šta oseća. Rob kralj? Brat sa kojim
se igrao, tukao, podelio prvu čašu vina? Ali ne i majčino mleko, to ne. I sada će
Rob pijuckati letnje vino iz draguljima optočenih pehara, dok ću ja klečati kraj

nekog potoka i srkati otopljeni sneg iz šaka. „Rob će biti dobar kralj“, reče on
odano.
„Hoće li?“ Kovač ga pronicljivo odmeri. „Nadam se da je tako, momče, ali
nekada sam isto verovao i za Roberta.“
„Priča se da si mu ti iskovao buzdovan“, priseti se Džon.
„Bogami i jesam. Bio sam njegov čovek, čovek Barateona, kovač i oružar u
Krajoluju, sve dok nisam ostao bez ruke. Dovoljno sam star da pamtim lorda
Stefona pre nego što ga je more odnelo, i znao sam ta njegova tri sina još otkad su
dobili imena. Samo ću ovo da ti kažem - Robert više nije bio onaj stari otkako je
stavio krunu na glavu. Neki ljudi su kao mačevi - stvoreni su za borbu. Okačiš li ih
na zid, zarđaju.“
„А njegova braća?“ upita Džon.
Oružar se zamisli na trenutak. „Robert je bio pravi čelik. Stanis je pravo gvožđe,
crno i tvrdo, i snažno, da, ali krto, kao što to gvožđe može vremenom da postane.
On će se slomiti pre nego što će se saviti. A Renli, taj ti je bakar, svetlucav i
sjajan, lepo ga je videti, ali kada se sve sabere i oduzme, ne vredi mnogo.“
A koji metal je Rob? ne upita Džon. Noji je bio čovek Barateona; verovatno je
smatrao da je Džofri zakoniti kralj, a Rob izdajnik. Među braćom Noćne straže
vladalo je nepisano pravilo da se o tim stvarima nikada naširoko ne priča. Ljudi su
dolazili na Zid iz svih Sedam kraljevstava,i stare ljubavi i odanosti nisu se lako
zaboravljale, bez obzira na to kakve zakletve čovek davao... kao što je Džon
odlično znao. Čak i Sem - kuća njegovog oca bila je zakleta na vernost Visokom
Sadu, čiji je gospodar Tirel stajao uz kralja Renlija. O takvim stvarima je najbolje
ne pričati. Noćna straža nije stajala ni na čiju stranu. „Idemo lordu Mormontu“,
reče Džon.
„Nemojte da vas Matori Medved čeka.“ Noji ga potapša po ramenu i osmehnu
se. „Nek bogovi sutra budu s vama, Snežni. Dovedite nam nazad tog tvog strica,
je’l me čuješ?“
„Hoćemo“, obeća mu Džon.
Lord zapovednik Mormont beše se nastanio u Kraljevoj kuli, nakon što je
njegova izgorela u požaru. Džon ostavi Duha sa stražarima pred vratima. „Još
stepenica“, reče Sem nesrećno kad stadoše da se penju. „Mrzim stepenice.“
„U šumi bar njih neće biti.“
Kada uđoše u odaju, gavran ih smesta primeti. „Snežni!“ zakrešta ptica.
Mormont prekide svoj razgovor. „Gde si dosad s tim mapama?“ On odgurnu
ostatke doručka da bi na stolu napravio mesta. „Stavi ih ovde. Pogledaću ih
kasnije.“
Toren Smolvud, žilav izvidnik slabe brade i još slabijih usta, skrivenih iza
retkih čekinjastih malja, hladno odmeri Džona i Sema. Spadao je među prijatelje
Alisera Torna, i ova dvojica ne behu mu dragi. „Mesto lorda zapovednika je u
Crnom zamku, da gospodari i zapoveda“, reče on Mormontu, ne udostojivši

pridošlice pozdrava, „bar se meni tako čini.“
Gavran zalepeta velikim crnim krilima. ,Meni, meni, meni.“
„Ako ikada postaneš lord zapovednik, moći ćeš da radiš šta te je volja“, reče
Mormont izvidniku, „ali se meni čini da još nisam umro, i da te braća nisu
postavila na moje mesto.“
„Ја sam sada prvi izvidnik, budući da je Ben Stark nestao, a ser Džaremi
poginuo“, reče Smolvud tvrdoglavo. „Trebalo bi da ja zapovedam.“
Mormont ne htede to da sluša. „Poslao sam Bena Starka, i ser Vejmara pre
njega. Neću da pošaljem tebe da ih tražiš, pa da sedim i pitam se koliko ću morati
da čekam pre nego što shvatim da si i ti nestao.“ On upre prstom. „А Stark ostaje
prvi izvidnik sve dok ne budemo potpuno sigurni da je mrtav. Ako taj dan dođe, ja
ću mu imenovati naslednika, a ne ti. A sada prestani da mi zanovetaš. Krećemo s
prvim svetlom, ili si to zaboravio?’„
Smolvud ustade. „Biće volja mog zapovednika.“ Izlazeći, on se namršti na
Džona, kao da je to nekako njegova krivica.
„Prvi izvidnik!“ Oči Matorog Medveda preleteše preko Sema. „Pre bih tebe
imenovao za prvog izvidnika. Odakle mu samo obraza da mi u lice kaže kako sam
prestar da jašem s njim! Izgledam li tebi prestar, dete?“ Kosa što se povukla s
Mormontove pegave lobanje kao da se nanovo beše okupila u čupavoj sivoj bradi
koja mu je pokrivala dobar deo grudi. On se snažno pljesnu po njima. „Izgledam li
slab?“
Sem otvori usta i tiho ciknu. Matori medved ga je užasno plašio. „Ne, moj
gospodaru“, brzo se ubaci Džon. „Izgledaš snažno kao... kao...“
„Ne laskaj mi, Snežni, znaš da to ne volim. Daj da vidim te mape.“ Mormont ih
ovlaš prelista, mrmljajući sebi u bradu, na svaku utrošivši tek letimičan pogled.
„Ovo je sve što si našao?“
„Ја... m-m-moj gospodaru“, zamuca Sem, „bilo... bilo ih je još, a-a-ali nenered...“
„Ove su stare“, požali se Mormont, a gavran prodorno ponovi za njim: „Stare,
stare.“
„Sela mogu da nastanu i nestanu, ali će brda i reke biti na istim mestima“,
napomenu Džon.
„То je istina. Da li si već odabrao gavrane, Tarli?“
„M-m-meštar Emon na-namerava da ih po-pokupi večeras, nakon hra- hran
jenja.“
„Hoću njegove najbolje ptice. Pametne i snažne.“
„Snažne“, reče njegova ptica, šepureći se. „Snažne, snažne.“
„Ako se desi da nas tamo iskasape, hoću da moj naslednik zna gde smo i kako
izginuli.“
Sam pomen kasapljenja potpuno oduže moć govora Semvelu Tarliju. Mormont

se naže napred. „Tarli, kada sam bio momčić upola mlađi nego ti sad, moja gospa
majka mi je rekla da ako stojim širom otvorenih usta, lasica može pomisliti da je to
njena jazbina i utrčati mi niz grlo. Ako imaš nešto da kažeš, reci. U suprotnom,
čuvaj se lasica.“ Onda mu oštro mahnu da je slobodan. „Sada odlazi, suviše sam
zauzet da bih trošio vreme na budalaštine. Meštar će ti već naći neko korisno
zanimanje.“
Sem proguta knedlu, koraknu unazad i izjuri napolje toliko brzo da se zamalo ne
saplete o prag.
„Da li je taj momak tolika budala kao što izgleda?“ upita lord zapovednik kada
Sem ode. „Budala“, požali se gavran. Mormont nije ni želeo da Džon odgovori.
„Njegov gospodar otac ima velikog uticaja na većima kralja Renlija, i pomišljam
da ga pošaljem... ne, bolje ne. Ne bi bilo nalik na Renlija da posluša drhtavog
debelog dečaka. Poslaću ser Arnela. On je malčice smireniji, a majka mu je bila iz
porodice Fosoveja Zelenih jabuka.“
„Ako je po volji mom gospodaru, šta bi tražio od kralja Renlija?“
„Isto što i od svih ostalih, momče. Ljude, konje, mačeve, oklope, žito, sir, vino,
vunu, eksere... Noćna straža nije gorda, i uzima sve što joj se da.“ Prstima
zadobova po grubo otesanim daskama stola. „Ako su vetrovi bili dobri, ser Aliser
bi još ovog meseca trebalo da stigne u Kraljevu Luku, mada ne znam da li će se ono
dete Džofri uopšte na njega osvrnuti. Kuća Lanistera nikada nije bila prijatelj
Straže.“
„Tom ima šaku aveti da mu je pokaže.“ Beše to jeziv beo predmet cmih prstiju,
grčio se i stezao u svom ćupu kao da je živ.
„Kada bismo samo imali još jednu šaku, da je pošaljemo Renliju.“
„Diven kaže da sa one strane zida sve može da se nađe.“
„Da, Diven kaže. A kada je poslednji put bio u izvidnici, tvrdio je da je video
medveda od petnaest stopa.“ Mormont prezrivo frknu. „Za moju sestru se priča da
je uzela medveda za ljubavnika. Pre bih u to poverovao, nego da postoje petnaest
stopa visoki medvedi. Mada, u svetu u kom se mrtvaci bude i hodaju... ma, čovek
ipak mora da veruje sopstvenim očima. Video sam mrtve kako hodaju. Nisam video
džinovske medvede.“ On pažljivo i prodorno odmeri Džona. „Ali, pričali smo o
šakama. Kako je tvoja?“
„Bolje.“ Džon skide rukavicu od krtičje kože i pokaza mu. Ožiljci su prekrivali
ruku skoro do lakta, i smežurana ružičasta koža još je bila napeta i osetljiva, ali je
zaceljivala. „Dosta me svrbi. Meštar Emon kaže da je to dobro. Dao mi je balzam
da ponesem na put.“
„Možeš li da koristiš Dugačku kandžu bez obzira na bol?“
„Sasvim dobro.“ Džon nape prste, otvarajući i zatvarajući šaku, kao što mu je
meštar pokazao. „Svaki dan ih vežbam, da bi se što pre oporavili, kao što je meštar
Emon rekao.“
„Emon možda jeste slep, ali zna svoj posao. Molim se bogovima da nam ga

ostave još dvadeset godina. Znaš li da je on mogao postati kralj?“
Džona to iznenadi. „Ispričao mi je da mu je otac bio kralj, ali nije... Mislio sam
da je možda bio mlađi sin.“
„I jeste. Otac njegovog oca bio je Deron Targarjen, drugi svoga imena, koji je
kraljevstvu prisajedinio Dornu. Deo ugovora zahtevao je da se oženi dornskom
princezom. Ona mu je podarila četiri sina. Emonov otac Mekar bio je najmlađi od
njih, a Emon je bio njegov najmlađi sin. Pazi, sve se to dešavalo davno pre mog
rođenja, koliko god Smolvud pokušavao da me proglasi za starca.“
„Meštar Emon je ime dobio po Zmajvitezu.“
„Jeste. Neki kažu da je pravi otac kralja Derona bio princ Emon, a ne Egon
Bezvredni. Bilo kako bilo, našem Emonu nedostajalo je Zmajvitezovog vojničkog
duha. On voli da kaže da je imao spor mač, ali hitar um. Nije ni čudo što ga je deda
poslao u Citadelu. Bilo mu je devet ili deset godina, čini mi se... a bio je i deveti
ili deseti u naslednom redu.“
Meštar Emon izbrojao je više od stotinu imendana, znao je Džon. Krhak,
smežuran, sed i slep; teško ga je bilo zamisliti kao malog dečaka, ne starijeg od
Arje.
Mormont nastavi. „Emon je još učio kada mu je najstariji stric,
prestolonaslednik, nesrećnim slučajem poginuo na turniru. Ovaj je za sobom
ostavio dva sina, ali su i oni nedugo zatim otišli u grob, za vreme Velike prolećne
bolesti. Kralj Deron takođe je podlegao, tako da je kruna prešla na Deronovog
drugog sina, Erisa.“
„Ludog Kralja?“ Džon je bio zbunjen. Eris je bio kralj pre Roberta, a to nije
bilo tako davno.
„Ne, ovo je bio Eris Prvi. Robert je zbacio drugog tog imena.“
„Koliko je davno to bilo?“
„Pre osamdesetak godina“, reče Matori Medved, „i ne, ja još nisam bio rođen,
mada je Emon već bio iskovao pet ili šest karika svog meštarskog lanca. Eris se
oženio vlastitom sestrom, po targarjenskom običaju, i vladao je deset ili dvanaest
godina. Emon je položio svoje zakletve i otišao iz Citadele da služi na dvor nekog
neznatnog lorda... sve dok njegov kraljevski stric nije umro bez potomstva.
Gvozdeni presto prešao je na poslednjeg od četiri sina kralja Derona. To je bio
Mekar, Emonov otac. Novi kralj je pozvao sve svoje sinove na dvor, i želeo je da
uključi Emona u sva svoja veća, ali je ovaj to odbio, rekavši da bi tako zauzeo
mesto koje pripada velemeštru. Umesto toga je služio u utvrdi svog najstarijeg
brata, još jednog Derona. E, i taj je umro, ostavivši za sobom samo slaboumnu
kćer. Čini mi se da ga je odnela boleština koju je zaradio od neke kurve. Sledeći
brat bio je Erion.“
„Erion Čudovišni?“ Džon je znao to ime. „Princ koji je mislio da je zmaj“ bila
je jedna od jezivijih priča Stare Nen. Njegov mali brat Bren ju je obožavao.
„Baš taj, mada je sebe zvao Erion Svetloplamen. Jedne noći, pijan, ispio je ćup

divlje vatre, nakon što je prijateljima saopštio da će ga to pretvoriti u zmaja, ali su
bogovi bili milostivi i to ga je pretvorilo u leš. Ni godinu dana kasnije, kralj Mekar
poginuo je u boju protiv jednog odmetnutog lorda.“ Džon je znao ponešto o istoriji
kraljevstva; njegov meštar se beše postarao za to. „Bila je to godina Velikog veća“,
reče. „Lordovi su preskočili malog sina princa Eriona i kćer princa Derona i dali
krunu Egonu.“
„Da i ne. Najpre su je ponudili, tiho, Emonu. A on je tiho odbio. Rekao im je da
su bogovi njemu odredili da služi, a ne da vlada. Bio je položio zakletvu i nije hteo
da je prekrši, mada se sam prvoobrednik nudio da ga razreši. Dakle, niko pri
zdravoj pameti nije želeo Erionovog potomka na prestolu, a Deranova mala bila je
slaboumna, i još i žensko, tako da nisu imali drugog izbora do da se okrenu
Emonovom mlađem bratu - Egonu, petom svoga imena. Egon Nenadani, tako su ga
zvali, četvrti sin četvrtog sina. Emon je osećao, i to s pravom, da će, ako ostane na
dvoru, oni kojima se ne dopada vlast njegovog brata pokušati da ga iskoriste, i zato
je došao na Zid. I tu je i ostao, dok su mu brat i bratovljev sin i njegov sin redom
vladali i umirali, sve dok Džejmi Lanister nije okončao lozu Zmajkraljeva.“
„Kralj“, zakrešta gavran. Ptica zalepeta po odaji i spusti se na Mormontovo
rame. „Kralj“, reče ponovo, koračajući napred-nazad.
„Dopada mu se ta reč“, reče Džon, osmehnuvši se.
„Lako ju je izgovoriti. Lako ju je zavoleti.“
„Kralj“, reče ptica ponovo.
„Čini mi se da bi on voleo da ti imaš krunu, moj gospodaru.“
„Kraljevstvo već ima tri kralja, a to je dva previše za moj ukus.“ Mormont
prstom pogladi gavrana ispod kljuna, ali mu pogled ni na tren nije skretao s Džona
Snežnog.
Od toga ga obuze čudan osećaj. „Moj gospodaru, zašto si mi ispričao sve to o
meštru Emonu?“
„Mora li da postoji razlog?“ Mormont se promeškolji u stolici, mršteći se.
„Tvoj brat Rob krunisan je za Kralja na Severu. Tebi i Emonu je to zajedničko.
Brat kralj.“
„Ne samo to“, reče Džon, „već i zakletva.“
Matori Medved glasno frknu, a gavran polete i stade da kruži po sobi. „Daj mi
čoveka za svaku prekršenu zakletvu koju sam video, i Zidu nikada neće nedostajati
branilaca.“
„Ја sam oduvek znao da će Rob biti lord od Zimovrela.“
Mormont zviznu, i ptica mu ponovo dolete i smesti mu se na ruku. „Lord je
jedno, a kralj drugo.“ On pruži gavranu šaku kukuruza iz džepa. „Obući će tvog
brata Roba u svilu, saten i somot u stotinu različitih boja, dok ćeš ti živeti i umreti u
crnoj verižnjači. On će se oženiti nekom prelepom princezom koja će mu rađati
sinove. Ti nećeš imati ženu, niti ćeš u zagrljaju ikada držati dete svoje krvi. Rob će
vladati, a ti ćeš služiti. Ljudi će te zvati vranom. Njega će zvati veličanstvo. Pevači

će slaviti svaku sitnicu koju on uradi, dok će tvoja najveća dela proći neopevana.
Reci mi da ti ništa od toga ne smeta, Džone... i nazvaću te lažljivcem, i znaću da
sam sasvim u pravu.“ Džon se ispravi, napet kao struna. „А da mi to sve i ne da
mira, šta bih mogao da uradim, budući da sam kopile?“
„А šta ćeš da uradiš?“ upita Mormont. „Budući da si kopile?“
„Neću imati mira“, reče Džon, „i držaču se svoje zakletve.“

KEJTLIN
Kruna njenog sina beše sveže iskovana, i Kejtlin Stark se činilo da preteško
pritiska Robovu glavu.
Drevna kruna Kraljeva zime beše izgubljena pre tri veka, predata Egonu
Osvajaču kada je Toren Stark kleknuo i priznao njegovu nadmoć. Šta je Egon sa
njom uradio, niko nije znao. Kovač lorda Hostera dobro je obavio svoj posao, i
Robova kruna izgledala je baš kao što je u pričama o starim kraljevima Starkovima
izgledala ona negdašnja; otvoren krug od kovane bronze, s urezanim runama Prvih
ljudi, na čijem se vrhu nalazilo devet crnih gvozdenih šiljaka iskovanih u obliku
dugačkih mačeva. Nikakvog zlata, srebra ni dragulja na njoj nije bilo; bronza i
gvožđe behu metali zime, tamni i snažni, za borbu s hladnoćom.
Dok su u Velikoj dvorani Brzorečja čekali da pred njih izvedu zarobljenika, ona
vide kako Rob gura krunu unazad, da mu bolje legne na guste kestenjaste uvojke;
koji tren kasnije, on je ponovo vrati napred; kasnije je malo iskosi, kao da će mu
od toga lakše ležati na glavi. Nije lako nositi krunu, pomisli Kejtlin posmatrajući
ga, posebno dečaku od petnaest leta.
Kada gardisti uvedoše sužnja, Rob zatraži da mu donesu mač. Olivar Frej mu ga
pruži balčakom napred, i njen sin isuka sečivo i položi ga golo preko kolena, jasnu
pretnju koju su svi videli. „Veličanstvo, evo čoveka kojeg si tražio“, objavi ser
Robin Riger, kapetan domaće garde Tulija.
„Na kolena pred kraljem, Lanisteru!“ viknu Teon Grejdžoj. Ser Robin baci
sužnja na kolena.
Uopšte ne izgleda kao lav, pomisli Kejtlin. Taj ser Klios Frej bio je sin ledi
Džene, sestre lorda Tivina Lanistera, ali nije u sebi imao ništa od čuvene lepote
Lanistera, svetlokosih i zelenookih. Umesto toga beše nasledio retke smeđe uvojke,
slabu bradu i usko lice svog oca, ser Emona Freja, drugog sina starog lorda
Valdera. Oči su mu bile blede i vodnjikave, i kao da nije mogao da prestane da
trepće, ali je to možda bilo zbog svetla. Ćelije podno Brzorečja behu mračne i
vlažne... a poslednjih dana i pretrpane.
„Ustani, ser Kliose.“ Glas njenog sina nije bio leden kao što bi bio očev, ali nije
zvučao ni kao glas petnaestogodišnjeg dečaka. Rat je od njega pre vremena stvorio
čoveka. Jutarnje svetlo slabašno zasvetluca na čeličnoj oštrici u njegovom krilu.
Ali ser Klios Frej nije zazirao od mača; zazirao je od zveri. Sivi Vetar, tako mu
je dao ime njen sin. Jezovuk velik poput doge, suv i taman kao dim, očiju nalik na
tečno zlato. Kada zver priđe da onjuši zarobljenog viteza, svi u dvorani omirisaše
strah. Ser Klios beše zarobljen u bici u Šaputavoj šumi, gde je Sivi Vetar pregrizao
grkljane pola tuceta ljudi.
Vitez se hitro i nespretno diže, istovremeno uzmičući od jezovuka, tako da se
neki od posmatrača glasno nasmejaše. „Hvala ti, moj gospodaru.“

„Veličanstvo“, zareža lord Amber, Velidžon, uvek najglasniji od Robovih
severnjačkih vazala... i najodaniji i najžešći, ili je bar tako tvrdio. On je bio prvi
koji joj je sina proglasio za Kralja na Severu, i nije trpeo ni najmanju uvredu časti
svog novog suverena.
„Veličanstvo“, ispravi se užurbano ser Klios. „Oprosti.“
Ovaj nije hrabar čovek, pomisli Kejtlin. Čini se da je više Frej nego Lanister.
Njegov rođak Kraljeubica bio bi nešto sasvim drugo. Ser Džejmija Lanistera
nikada niko ne bi naterao da tu titulu procedi kroz svoje savršene zube.
„Izveo sam te iz ćelije da odneseš moju poruku svojoj rođaci Sersei Lanister u
Kraljevoj Luci. Putovaćeš pod belim barjakom, u pratnji tridesetorice mojih
najboljih ljudi.“
Ser Kliosu primetno laknu. „Onda će mi biti izuzetno drago da prenesem tvoju
poruku za kraljicu, veličanstvo.“
„Shvati“, reče Rob, „ne dajem ti slobodu. Tvoj deda lord Valder obećao mi je
svoju podršku i podršku kuće Freja. Mnoga tvoja braća i stričevi jahali su sa nama
u Šaputavoj šumi, ali si ti odabrao da se boriš pod lavljim barjakom. To od tebe
čini Lanistera, a ne Freja. Hoću tvoju reč, časnu i vitešku, da ćeš se nakon što
preneseš moju poruku vratiti s kraljičinim odgovorom i ponovo postati moj
sužanj.“
Ser Klios odgovori bez oklevanja. „Zaklinjem se.“
„Čuo te je svaki čovek u ovoj dvorani“, upozori Kejtlinin brat, ser Edmur Tuli,
koji je govorio za Brzorečje i gospodare Trozupca u ime svog umirućeg oca. „Ako
se ne vratiš, čitavo kraljevstvo će znati da si krivokletnik.“
„Uradiću ono na šta sam se zakleo“, odgovori ser Klios ukočeno. „Kako glasi
poruka?“
„Nudimo mir.“ Rob ustade, s dugačkim mačem u ruci. Sivi vetar stade kraj
njega. Dvorana se utiša. „Reci kraljici namesnici da ću, ako prihvati moje uslove,
vratiti mač u korice i okončati ovaj rat među nama.“
U dnu dvorane, Kejtlin primeti visoku, suvu priliku lorda Rikarda Karstarka
kako se probija između gardista i izlazi na vrata. Niko drugi nije se pomerio. Rob
ne obrati pažnju na komešanje. „Olivare, hartiju“, zapovedi. Štitonoša uze dugački
mač i predade svitak pergamenta.
Rob ga razvi. „Prvo, kraljica mora da oslobodi moje sestre i obezbedi im
prevoz morem od Kraljeve Luke do Belih sidrišta. Sansina veridba s Džofrijem
Barateonom raskida se. Kada od svog kaštelana budem dobio vesti da su mi sestre
bezbedno stigle u Zimovrel, oslobodiću kraljičine rođake, štitonošu Vilema
Lanistera i tvog brata Tiona Freja, i dati im pratnju do Livačke stene ili kuda god
oni hoće da odu.“
Kejtlin Stark požele da može da čita misli skrivene iza svakog lica, iza svih tih
namrštenih čela i stisnutih usana.
„Drugo, kosti mog gospodara oca biće nam vraćene, kako bi počivao sa svojim

bratom i sestrom u kripti podno Zimovrela, kao što bi želeo. Zemni ostaci ljudi
njegove domaće garde, ljudi pobijenih u njegovoj službi u Kraljevoj Luci, takođe
moraju biti vraćeni.“
Živi ljudi otišli su na jug, a vratiće se hladne kosti. Ned je bio u pravu, pomisli
ona. Njemu je mesto bilo u Zimovrelu, to je i rekao, ali da li sam ga čula? Ne.
Idi, rekla sam mu, moraš biti Robertova desna ruka, za dobro naše kuće, za
dobro naše dece... moja greška, samo moja i ničija drugo...
„Treće, veliki mač mog oca, Led, biće isporučen u moje ruke, ovamo, u
Brzorečje.“
Gledala je svog brata, ser Edmura Tulija, kako stoji s palčevima zadenutim za
remen mača, lica mirnog kao kamen.
„Četvrto, kraljica će narediti svom ocu lordu Tivinu da oslobodi one moje
vitezove i lordove vazale koje je zarobio u bici kod Zelenog kraka Trozupca. Kada
on to jednom uradi, ja ću osloboditi svoje zatočenike uzete u Šaputavoj šumi i Bici
kod logora, osim Džejmija Lanistera, koji će ostati moj talac da bi jamčio za dobre
namere svog oca.“
Proučavala je lukav osmeh Teona Grejdžoja, pitajući se šta on znači. Taj mladić
je često izgledao kao da neku tajnu šalu on jedini zna; Kejtlin se to nikada nije
dopadalo.
„Konačno, kralj Džofri i kraljica namesnica moraju se odreći svih pretenzija na
vlast nad Severom. Od sada mi više nismo deo njihove zemlje, već slobodno i
nezavisno kraljevstvo, kao što smo od davnina bili. Naši posedi biće sve zemlje
Starka severno od Vrata, zajedno sa zemljama koje plavi reka Trozubac i njene
pritoke, na zapad do Zlatnog zuba, na istok do Mesečevih planina.“
„KRALJ NA SEVERU!“ zagrme Velidžon Amber, izmahujući po vazduhu
pesnicom velikom kao šunka. „Stark! Stark! Kralj na Severu!“
Rob ponovo smota pergament. „Meštar Vajmen je nacrtao mapu koja prikazuje
naše granice. Odnećeš kopiju kraljici. Lord Tivin mora da se povuče iza tih granica
i da prestane s napadima, paljevinama i pljačkom. Kraljica namesnica i njen sin
neće potraživati poreze, prihode i službu od mog naroda, i oslobodiće moje
lordove i vitezove svih zakletvi na vernost, obećanja, obaveza i dugova prema
Gvozdenom prestolu i kućama Barateona i Lanistera. Konačno, Lanisteri će predati
deset visokorođenih talaca, o kojima ćemo se naknadno dogovoriti, kao dokaz da
žele mir. Prema njima ću se ophoditi kao prema uvaženim gostima, onako kako i
priliči njihovom položaju. Sve dok se uslovi ovog ugovora verno sprovode, svake
godine ću osloboditi po dva taoca i vratiti ih bezbedno njihovim porodicama.“ Rob
baci svitak pergamenta pred vitezove noge. „То su uslovi. Ako ih ispuni, daću joj
mir. Ako ne“ - on zviznu, i Sivi Vetar zakorači napred, režeći - „daću joj još jednu
Šaputavu šumu.“
„Stark!“ zaurla Velidžon ponovo, a sada i drugi glasovi prihvatiše poklič.
„Stark, Stark, Kralj na Severu!“ Jezovuk zabaci glavu i stade da zavija.

Ser Kliosovo lice zadobi boju progrušanog mleka. „Kraljica će čuti tvoju
poruku, moj - veličanstvo.“
„Dobro“, reče Rob. „Ser Robine, postaraj se da dobije dobar obrok i čistu
odeću. Krenuće u zoru.“
„Biće tvoja volja, veličanstvo“, odgovori ser Robin Riger.
„Onda smo gotovi.“ Okupljeni vitezovi i lordovi vazali saviše kolena dok je
Rob prolazio, sa Sivim vetrom za petama. Olivar Frej se probi napred da mu otvori
vrata. Kejtlin krenu za njima, praćena svojim bratom.
„Bio si dobar“, reče ona sinu u hodniku koji je vodio od stražnjeg dela dvorane,
„mada je ono s vukom bila lakrdija koja više priliči dečaku nego kralju.“
Rob počeška Sivog vetra iza ušiju. „Da li si mu videla izraz lica, majko?“ upita
s osmehom.
„Videla sam lorda Karstarka kako izlazi.“
„I ja sam.“ Rob obema rukama skide svoju krunu i predade je Olivaru. „Odnesi
ovo nazad u moju ložnicu.“
„Smesta, veličanstvo.“ Štitonoša žurno ode.
„Kladim se da ima i drugih koji osećaju isto što i lord Karstark“, oglasi se njen
brat Edmur. „Kako možemo da pričamo o miru, kada su se Lanisteri kao pošast
raširili preko zemalja mog oca, kradu mu useve i kolju narod? Ponovo kažem, treba
da krenemo za Harendvor.“
„Nismo dovoljno jaki“, reče Rob, mada mu se u glasu osećalo da zbog toga nije
srećan.
Edmur je bio uporan. „Hoćemo li ojačati od sedenja? Vojska nam se iz dana u
dan smanjuje.“
„А čija je to krivica?“ brecnu se Kejtlin na svog brata. Rob beše na Edmurov
nagovor dozvolio rečnim gospodarima da odu nakon njegovog krunisanja, kako bi
branili svoje sopstvene zemlje. Ser Mark Pajper i lord Karil Vens otišli su prvi.
Lord Džonos krenuo je nakon njih, nameran da ponovo osvoji zgarište svog zamka i
sahrani svoje mrtve, a sada je i lord Džejson Malister objavio nameru da se vrati u
svoje sedište u Vodogledu, na sreću još netaknuto ratom.
„Ne možeš od mojih rečnih lordova tražiti da sede skrštenih ruku dok im
pljačkaju polja i istrebljuju narod“, reče ser Edmur, „ali lord Karstark je
severnjak. Zlo bi bilo ako bi nas on napustio.“
„Razgovaraću s njim“, reče Rob. „Dva je sina izgubio u Šaputavoj šumi. Ko
može da ga krivi što neće da se miri s njihovim ubicama... s ubicama mog oca...“
„Nova krvoprolića neće nam vratiti tvog oca, niti sinove lorda Rikarda“, reče
Kejtlin. „Morali smo da ponudimo mir - mada bi mudriji čovek ponudio slađe
uslove.“
„Da su samo malo slađi, pripala bi mi muka.“ Brada njenog sina porasla je,
crvenija od njegove kestenjaste kose. Rob je mislio da zbog nje deluje žestoko,
kraljevski... starije. Ali bradat ili ne, i dalje je bio mladić od petnaest leta, i želeo

je osvetu jednako strasno kao i lord Karstark. Nije bilo lako ubediti ga da načini i
ovu ponudu, koliko god oštra bila.
„Sersei Lanister nikada neće pristati da razmeni tvoje sestre za dva rođaka. Ona
hoće svog brata, i ti to dobro znaš.“ To mu je i ranije govorila, ali je Kejtlin
shvatila da kraljevi ne slušaju ni izbliza tako dobro kao sinovi.
„Ne mogu da oslobodim Kraljeubicu, sve i kad bih hteo. Moji lordovi nikada na
to ne bi pristali.“
„Tvoji lordovi su te uzdigli za svog kralja.“
„I mogu jednako lako i da me sruše.“
„Ako je tvoja kruna cena za bezbedan povratak Arje i Šanse, treba rado da je
platimo. Pola tvojih lordova ubilo bi Lanistera u njegovoj ćeliji. Ako izgubi glavu
kao tvoj sužanj, ljudi će govoriti...“
„...da je to i te kako zaslužio“, dovrši Rob.
„А tvoje sestre?“ upita Kejtlin oštro. „Da li su i one zaslužile smrt? Veruj mi,
ako se išta desi njenom bratu, Sersei će nam za krv platiti krvlju...“
„Lanister neće biti ubijen“, reče Rob. „Sa njim niko ni ne razgovara bez moje
dozvole. Ima hranu, vodu, čistu slamu, više udobnosti nego što zaslužuje. Ali neću
ga osloboditi, čak ni za Arju i Sansu.“
Sin je gleda s visine, shvati Kejtlin. Da li je zbog rata tako brzo odrastao,
zapita se, ili zbog te krune što su mu je stavili na glavu? „Bojiš se da se ponovo
suočiš s Džejmijem Lanisterom na bojnom polju, da li je u tome stvar?“
Sivi vetar zareža, kao da je osetio Robov bes, a Edmur Tuli položi bratsku ruku
na Kejtlinino rame. „Ket, nemoj. Dečko je tu u pravu.“
„Ne zovi me dečko“, reče Rob, okrenuvši se ka svom ujaku. Sav bes mu se izli
na sirotog Edmura, koji je samo hteo da ga podrži. „Ја sam skoro odrastao čovek, i
kralj - tvoj kralj, ser. I ne bojim se Džejmija Lanistera. Pobedio sam ga jednom,
pobediću ga ponovo, ako budem morao, samo...“ On skloni pramen kose iz očiju i
zavrte glavom. „Možda bih razmenio Kraljeubicu za oca, ali...“
„...ali ne i za devojčice?“ Glas joj beše ledeno tih. „Devojčice nisu dovoljno
važne, zar ne?“
Rob ne odgovori, ali mu se u očima ukaza bol. Plave oči, oči Tulija, oči koje mu
je ona dala. Povredila ga je, ali je previše bio sin svoga oca da bi to priznao.
To je bilo nisko s moje strane, reče ona sebi. Bogovi, smilujte se, u šta se ja to
pretvaram? On daje sve od sebe, toliko se trudi, znam to, vidim to, a ipak...
izgubila sam svog Neda, stenu na kojoj je sagrađen moj život, ne bih podnela da
izgubim i devojčice...
„Uradiću sve što mogu za svoje sestre“, reče Rob. „Ako je kraljica iole
pametna, prihvatiće moje uslove. Ako nije, proklinjaće dan kada me je odbila.“
Očigledno mu je bilo dosta te teme. „Majko, sigurna si da nećeš u Blizance? Bila
bi dalje od borbi, a mogla bi i da se upoznaš sa kćerima lorda Freja i pomogneš mi

da odaberem nevestu kada se rat okonča.“
Hoće da odem, pomisli Kejtlin iscrpeno. Izgleda da kraljevi ne treba da imaju
majke, a i govorim mu ono što ne želi da čuje. „Dovoljno si odrastao da odlučiš
koja ti se od devojaka lorda Valdera najviše sviđa i bez majčine pomoći, Robe.“
„Onda idi s Teonom. On kreće sutra. Pomoći će Malisterima da odvedu jedan
deo zarobljenika u Vodogled, a onda će naći brod za Gvozdena ostrva. I ti možeš
naći brod, i stići u Zimovrel pre kraja meseca, ako vetrovi budu dobri. Potrebna si
Brenu i Rikonu.“
A tebi nisam, da li to zapravo hoćeš da kažeš? „Mom gospodaru ocu nije ostalo
još mnogo vremena. Dokle god ti je deda živ, mesto mi je u Brzorečju, kraj njega.“
„Mogao bih da ti naredim da pođeš. Kao kralj. Mogao bih.“
Kejtlin na to ne obrati pažnju. „Ponovo ti kažem, ja bih pre poslala nekog drugog
u Hrid, a ostavila Teona kraj tebe.“
„Kо će bolje da pregovara s Belonom Grejdžojem nego njegov sin?“
„Džejson Malister“, predloži Kejtlin. „Titos Blekvud. Stevron Frej. Bilo ko...
ali ne Teon.“
Njen sin čučnu kraj Sivog vetra, razbaruši mu krzno i tako izbeže njen pogled.
„Теоn se hrabro borio za nas. Ispričao sam ti kako je spasao Brena od onih
divljana u Vučjoj šumi. Ako Lanisteri ne pristanu na mir, trebaće mi dugački
brodovi lorda Grejdžoja.“
„Pre ćeš ih dobiti ako ti njegov sin bude talac.“
„On je bio talac čitavog svog života.“
„Za to je bilo valjanih razloga“, reče Kejtlin. „Belon Grejdžoj nije čovek kome
se može verovati. I sam je nosio krunu, seti se, makar samo jedno leto. Možda se
nada da je ponovo ponese.“
Rob ustade. „То mu neću zameriti. Ako sam ja Kralj na Severu, neka on bude
kralj Gvozdenih ostrva, ako to želi. Rado ću mu dati krunu, samo ako nam pomogne
da skršimo Lanistere.“
„Robe...“
„Šaljem Teona. Prijatan dan ti želim, majko. Sivi vetre, idemo.“ Rob žustro ode,
praćen jezovukom.
Kejtlin je samo mogla da ga posmatra kako ide. Njen sin, a sada i njen kralj.
Kako je to čudno. Naređuj, rekla mu je tamo u Kejlinovom šancu. I poslušao ju je.
„Idem da posetim oca“, reče ona naglo. „Pođi sa mnom, Edmure.“
„Moram da porazgovaram s onim novim strelcima koje obučava ser Dezmond.
Obići ću ga kasnije.“
Ako još bude živ, pomisli Kejtlin, ali ne reče ništa. Njen brat bi radije pošao u
bitku nego u tu bolesničku sobu.
Najkraći put do središnje utvrde u kojoj joj je umirao otac vodio je kroz
bogošumu, sa njenom travom i divljim cvećem i gusto zbijenim brestovima i

sekvojama. Šušketavo lišće još se držalo za grane drveća, nesvesno vesti koje je
beli gavran doneo u Brzorečje još pre dve nedelje. Jesen je stigla, zaključila je
Konklava; ali bogovi još ne behu našli za shodno da to jave vetrovima i šumama.
Na tome im je Kejtlin bila zahvalna. Jesen je uvek bila vreme strahova, jer se u
daljini nazirala sablast zime. Čak ni najmudriji čovek nije znao hoće li mu naredna
žetva biti i poslednja.
Hoster Tuli, gospodar Brzorečja, ležao je u svojoj odaji, iz koje je pucao pogled
na istok, tamo gde su se reke Stenovalja i Crveni krak spajale pod zidinama
njegovog zamka. Spavao je kada Kejtlin uđe; kosa i brada behu mu bele kao perjani
jastuk, a nekada snažno telo smanjilo se i oslabilo od bolesti koja je u njemu rasla.
Pokraj kreveta, još odeven u oklop i od puta prljav plašt, sedeo je brat njenog
oca, Crna Riba. Čizme su mu bile prašnjave i isprskane osušenim blatom. „Zna li
Rob da si se vratio, striče?“ Ser Brinden Tuli predstavljao je oči i uši Roba Starka,
bio je zapovednik njegovih izviđača i tragača.
„Ne. Došao sam ovamo pravo iz štale, čim su mi rekli da je kralj sazvao dvor.
Mislio sam da će veličanstvo hteti da mu vesti saopštim u četiri oka.“ Crna Riba je
bio visok, suv čovek, sive kose i tačnih pokreta, glatko obrijanog lica izboranog i
opaljenog vetrom. „Kako je on?“ upita, a ona je znala da ne misli na Roba.
„Uglavnom isto. Meštar mu daje snovino i makovo mleko za bol, tako da većinu
vremena provodi u snu, i premalo jede. Svakog dana izgleda sve slabiji.“
„Govori li?“
„Da... ali reči imaju sve manje i manje smisla. Priča o svemu za čime žali, o
nezavršenim poslovima, o ljudima davno mrtvim i vremenima davno prošlim.
Ponekad ne zna koje je doba godine, niti ko sam ja. Jednom me je pozvao majčinim
imenom.“
„Ona mu još uvek nedostaje“, odvrati ser Brinden. „Ti mnogo ličiš na nju. To se
vidi u tvojim jagodicama, u tvojoj bradi...“
„Ti je se sećaš bolje nego ja. Bilo je to davno.“ Ona sede na krevet i skloni
tanani pramen sede kose s očevog lica.
„Svaki put kada izjašem, pitam se da li ću ga na povratku zateći živog ili
mrtvog.“ Uprkos njihovim svađama, između njenog oca i brata koga se jednom
odrekao postojala je snažna veza.
„Bar si se izmirio s njim.“
Neko vreme su sedeli u tišini, sve dok Kejtlin ne diže glavu. „Spomenuo si vesti
koje Rob mora da zna?“ Lord Hoster zastenja i okrenu se u stranu, kao da ju je čuo.
Brinden ustade. „Idemo napolje. Bolje da ga ne probudimo.“
Ona krenu za njim na trouglasti kameni balkon koji je štrčao iz odaje, kao
pramac broda. Njen stric diže pogled i namršti se. „Sada se može videti i po danu.
Moji ljudi je zovu Crveni glasnik... ali kakvu to poruku nosi?“
Kejtlin pogleda gore, tamo gde je tanana crvena crta komete prosecala put preko
tamnoplavog neba, nalik na ogrebotinu na licu nekog boga. „Velidžon je rekao

Robu da su stari bogovi zbog Neda razvili osvetnički crveni barjak. Edmur misli
da je to znamenje pobede za Brzorečje - vidi ribu dugačkog repa, u bojama Tulija,
crvenoj na plavom.“ Ona uzdahnu. „Volela bih da imam njihovu veru. Grimiz je
boja Lanistera.“
„То nije grimiz“, reče ser Brinden. „Niti crveno Tulija, crveno rečnog blata. To
je krv tamo gore, dete, razmazana preko neba.“
„Naša krv ili njihova?“
„Da li je ikada bilo rata u kome je krvarila samo jedna strana?“ Njen stric
odmahnu glavom. „Rečne zemlje ogrezle su u plamen i krv svuda okolo Božjeg oka.
Borbe su se proširile na jug do Crnobujice, i na sever preko Trozupca, gotovo do
Blizanaca. Mark Pajper i Karil Vens izvojevali su nekoliko sitnih pobeda, a taj
južnjački neznatni lord Berik Donderion neprekidno pljačka pljačkaše, napada
družine za prikupljanje hrane lorda Tivina i potom nestaje u šumama. Priča se da se
onaj ser Barton Krejkhol hvalio da je ubio Donderiona, sve dok nije poveo svoj
odred u jednu od zamki lorda Berika, u kojoj su svi izgubili glave.“
„Neki od Nedovih gardista iz Kraljeve Luke su sa tim lordom Berikom“, priseti
se Kejtlin. „Neka ih bogovi sačuvaju.“
„Donderion i crveni sveštenik koji jaše s njim dovoljno su pametni da se sami
sačuvaju, ako je verovati pričama“, reče njen stric, „ali su vesti o vazalima tvoga
oca mnogo žalosnija priča. Rob nije smeo da ih pusti. Rasuli su se na sve strane,
svaki pokušava da zaštiti svoje, a to je ludost, Ket, ludost. Džonos Breken ranjen je
u boju u ruševinama svog zamka, a njegov bratanac Hendri je poginuo. Titos
Blekvud je proterao Lanistere sa svojih zemalja, ali su oni prethodno uzeli i
poslednju kravu i svinju i zrno žita, i ostavili mu da brani samo Gavrandrvo i
spaljene pustoši. Derijevi ljudi su oslobodili utvrdu njihovog lorda, ali su je držali
manje od dve sedmice, pre nego što se Gregor Klegani spustio na njih i pobio
čitavu posadu, uključujući i lorda samog.“
Kejtlin je bila užasnuta. „Deri je bio tek dete.“
„Da, i poslednji izdanak svoje loze. Dečak bi doneo dobru otkupninu, ali šta
zlato znači zapenušanom psetu kao što je Gregor Klegani? Glava te zveri bila bi
najlepši poklon čitavom narodu kraljevstva, kunem ti se.“
Kejtlin je znala za zao glas koji je pratio ser Gregora, pa ipak... „Ne spominji mi
glave, striče. Sersei je nataknula Nedovu na kolac na zidinama Crvene tvrđave, i
ostavila je tamo vranama i muvama.“ Čak ni sada nije mogla zaista da poveruje
kako ga više nema. Nekih noći bi se probudila u tami, poluusnula, i na tren
očekivala da ga zatekne kraj sebe. „Klegani je tek produžena ruka lorda Tivina.“
Jer je Tivin Lanister - gospodar Livačke stene, zaštitnik Zapada, otac kraljice
Sersei, ser Džejmija Kraljeubice i Tiriona Bauka, i deda Džofrija Barateona,
novokrunisanog dečaka kralja - bio istinska opasnost, smatrala je Kejtlin.
„То je istina“, priznade ser Brinden. „А Tivin Lanister nije glup. Sedi na
sigurnom iza zidina Harendvora, hrani svoju vojsku našom letinom i pali sve što ne

može da ponese. Gregor nije jedino pseto koje je pustio s lanca. Ser Ejmori Lorč
takođe hara naokolo, kao i neki najamnik iz Kohora koji više voli da obogalji ljude
nego da ih ubije. Video sam šta ostavljaju za sobom. Čitava sela spaljena, žene
silovane i osakaćene, poklana deca nesahranjena i ostavljena vukovima i divljim
psima... od toga bi i mrtvima pozlilo.“
„Kad Edmur čuje za to, pobesneće.“
„А to će biti ono što lord Tivin želi. Čak i užas ima svoju svrhu, Ket. Lanister
hoće da nas izazove na bitku.“
„Rob će mu tu želju verovatno uslišiti“, reče Kejtlin uzrujano. „Nemiran je kao
mačka zato što sedi ovde, a Edmur i Velidžon i ostali će ga samo nagovarati da
krene.“ Sin joj jeste izvojevao dve velike pobede, razbio je Džejmija Lanistera u
Šaputavoj šumi i naterao u beg njegovu obezglavljenu vojsku pod zidinama
Brzorečja u Bici kod logora, ali su mu se neki vazali obraćali kao da je glavom
Egon Osvajač, po drugi put među živima.
Brinden Crna Riba diže čupavu sivu obrvu. „Što znači da su budale. Moje prvo
ratno pravilo, Ket - nikada ne pružaj neprijatelju ono što želi. Lord Tivin bi hteo
da se borimo na polju koje on odabere. Hoće da krenemo na Harendvor.“
„Harendvor.“ Svako dete na Trozupcu znalo je priče o Harendvoru, ogromnoj
tvrđavi koju je kralj Haren Crni podigao pokraj voda Božjeg oka pre tri stotine
godina, kada su Sedam kraljevstava zaista bila sedam kraljevstava, a rečnim
zemljama vladali gvozdenljudi s ostrvlja. U svojoj oholosti, Haren je poželeo
najveći dvor i najviše kule u čitavom Vesterosu. Četrdeset godina je to potrajalo;
kao da se velika senka dizala na obali jezera dok su Harenove vojske od suseda
otimale kamen, drvo, zlato i radnike. Hiljade sužanja pomrle su u kamenolomima,
lancima vezani za sanke ili radeći na pet divovskih kula. Ljudi su se smrzavali u
zimu i znojili u leto. Stražarike tri hiljade godina stare posečene su za stubove i
krovne grede. Haren je opustošio i rečne zemlje i Gvozdena ostrva da bi ukrasio
svoj san. A kada je napokon Harendvor dovršen, na sam dan kada se kralj Haren u
njega uselio, Egon Osvajač iskrcao se u Kraljevoj Luci.
Kejtlin se sećala kako je Stara Nen pričala tu priču njenoj deci, kod kuće, u
Zimovrelu. „I kralj Haren je naučio da su debeli zidovi i visoke kule slaba zaštita
od zmajeva“, tako bi se priča uvek okončala. „Jer zmajevi lete.“ Haren i svi
njegovi naslednici stradali su u požaru koji je progutao čudovišnu tvrđavu, i svaka
kuća koja je od tada držala Harendvor nesrećno je završila. Bilo je to snažno
mesto, ali mračno, i prokleto.
„Neću dozvoliti Robu da vodi boj pod senkom te tvrđave“, priznade Kejtlin.
„Ali ipak moramo nešto da uradimo, striče.“
„I to uskoro“, saglasi se on. „Nisam ti rekao ono najgore, dete. Ljudi koje sam
poslao na zapad javljaju da se u Livačkoj steni okuplja nova sila.“
Još jedna lanisterska vojska. Od te misli joj pozli. „Moramo to smesta da
javimo Robu. Ko će joj zapovedati?“

„Ser Staford Lanister, bar se tako priča.“ On se okrenu da pogleda preko reka, a
crveno-plavi plašt zaigra mu na povetarcu.
„Još jedan bratanac?“ Lanisteri od Livačke stene bili su prokleto velika i plodna
kuća.
„Dalji rođak“, ispravi je ser Brinden. „Brat pokojne supruge lorda Tivina. Star
čovek i pomalo priglup, ali ima sina, ser Dejvena, koji je mnogo opasniji.“
„Onda se nadajmo da će vojsku u pohod voditi otac, a ne sin.“
„Imamo još vremena pre nego što budemo morali da se suočimo s njima. Tu
vojsku će činiti najamnici, konjanici slobodnjaci i zeleni momci iz lanisgradskih
jazbina. Ser Staford mora najpre da ih naoruža i obuči, pre nego što se usudi da
krene u boj... i ni slučajno nemoj da pomisliš da je lord Tivin isti kao Kraljeubica.
On se neće slepo zaleteti. Strpljivo će sačekati da ser Staford krene pre nego što
promoli nos iza zidina Harendvora.“
„Osim...“ reče Kejtlin.
„Da?“ upita ser Brinden.
„Osim ako bude primoran da napusti Harendvor“, reče ona, „da odbije neku
drugu opasnost.“
Stric je zamišljeno pogleda. „Lord Renli.“
„Kralj Renli.“ Ako će već zatražiti pomoć od njega, moraće da ga oslovljava
titulom koju je sam sebi dao.
„Možda.“ Na licu Crne Ribe pojavi se opasan osmeh. „On će, međutim, sigurno
nešto tražiti za uzvrat.“
„Tražiće ono što kraljevi uvek traže“, reče ona. „Pokornost.“

TIRION
Dženos Slint je bio kasapinov sin, i cerekao se kao čovek koji seče meso. „Još
vina?“ upita ga Tirion.
„Neću odbiti“, reče lord Dženos pružajući čašu. Bio je građen poput bačve, i
mogao je da u sebe nalije vina isto koliko u bačvu. „Uopšte neću odbiti. To je
dobro crno. Sa Senice?“
„Dornsko.“ Tirion mahnu i njegov poslužitelj nasu. Osim slugu, on i lord Dženos
bili su sami u Maloj dvorani, za malim, svećama osvetljenim stolom, okruženi
tamom. „Pravo otkriće. Dornska vina obično nisu tako bogata.“
„Bogata“, reče krupni muškarac žabljeg lica, ispraznivši pola čaše. Nije to
čovek za pijuckanje, taj Dženos Slint. Tirion ovo smesta pribeleži u sebi. „Da,
bogato, to je baš ona reč koju sam tražio, baš ta reč. Ti imaš dar za reči, lorde
Tirione, ako smem to da primetim. A pričaš i mnogo smešne priče. Smešne, da.“
„Drago mi je što tako misliš... ali ja nisam lord kao ti. Jednostavno Tirion biće
dovoljno za mene, lorde Dženose.“
„Kako želiš.“ On ponovo otpi, prosipajući vino po grudima svog crnog
satenskog dubleta. Nosio je kratak plašt od zlatotkanog platna, prikačen malim
kopljem tamnocrvenog vrha. I bio je veoma pijan.
Tirion pokri usta i uljudno podrignu. Za razliku od lorda Dženosa, ne beše
preterao sa vinom, ali je bio veoma sit. Prvo što je uradio nakon što se uselio u
Desničinu kulu bilo je da pronađe najbolju kuvaricu u gradu i uzme je u svoju
službu. Te večeri jeli su supu od volovskog repa, mlado povrće s orasima i
grožđem, crvenom mirođijom i mrvljenim sirom, vruću pitu od rakova, začinjene
tikvice i patku u maslacu. Svako jelo stiglo je s odgovarajućim vinom. Lord Dženos
je priznao da nikada ranije ni izbliza nije tako dobro jeo. „То će se sigurno
promeniti kada se budeš ustoličio u Harendvoru“, reče Tirion.
„Sigurno. Možda ću zatražiti od te tvoje kuvarice da stupi u moju službu, šta
kažeš ?“
„Ratovi su izbijali i za manje stvari“, reče on, i obojica se pošteno i od srca
nasmejaše. „Hrabar si ti čovek, čim si uzeo Harendvor za svoj dom. Tako turobno
mesto, i ogromno... skupo ga je održavati. A neki kažu i da je ukleto.“
„Da se bojim gomile kamenja?“ On se prezrivo zasmeja na tu pomisao. „Hrabar
čovek, kažeš. Moraš biti hrabar da bi se probio u životu. Kao ja. U Harendvor, da!
A zašto da ne? Znaš već. Ti si isto hrabar čovek, osećam. Mali, mož’ biti, ali
hrabar.“
„Previše si ljubazan. Još vina?“
„Ne. Stvarno ne, ja... o, bogovi, prokleti bili, da. Zašto da ne. Hrabar čovek pije
koliko mu se prohte!“
„Tačno tako.“ Tirion napuni čašu lorda Slinta do vrha. „Pregledao sam spisak

ljudi koje si predložio da te zamene na mestu zapovednika Gradske straže.“
„Dobri ljudi. Pošteni ljudi. Bilo koji od te šestorice će valjati, ali ja bih izabrao
Alara Dima. Moja desna ruka. Dobar, dobar čovek. Odaberi ga, i nećeš zažaliti.
Ako je po volji kralju.“
„Naravno.“ Tirion otpi gutljajčić svog vina. „Razmišljao samo ser Džejslinu
Bajvoteru. On je već tri godine kapetan Blatne kapije, i odvažno je služio tokom
Bune Belona Grejdžoja. Kralj Robert ga je proizveo u viteza u Hridi. A ipak,
njegovog imena nema na tvom spisku.“
Lord Dženos Slint napuni usta vinom, i dobro ga promućka pre nego što proguta.
„Bajvoter. Jeste. Hrabar čovek, sigurno, ali... on ti je ukočen, eto šta je. Čudna
sorta. Ljudi ga ne vole. A i bogalj je, izgubio je šaku u Hridi, zbog toga je i postao
vitez. Loša trgovina, ako mene pitaš, daš šaku, a dobiješ jedno ser!“ On se
nasmeja. „Ser Džejslin previše ceni sebe i svoju čast, bar ja to tako vidim. Bolje bi
ti bilo da ga ostaviš gde je, moj gos... Tirione. Alar Dim je čovek za tebe.“
„Dima narod ne ljubi preterano, tako sam čuo.“
„Boje ga se. To je bolje.“
„Šta sam ono čuo za njega? Neka gužva u kupleraju?“
„Е, to. Nije njegova krivica, moj gos... Tirione. Ne. Nije hteo da ubije ženu,
sama je kriva. Upozorio ju je da se skloni i pusti ga da obavi svoju dužnost.“
„Ipak... majke i deca, mogao je očekivati da će ona pokušati da zaštiti bebu.“
Tirion se osmehnu. „Probaj malo ovog sira, sjajno ide uz vino. Reci mi, zašto si
odabrao Dima za taj žalosni zadatak?“
„Dobar zapovednik poznaje svoje ljude, Tirione. Neki su dobri za ovaj posao,
neki za onaj. Da sredi bebu još na sisi, za to ti je potreban poseban soj. Ne može to
svako. Čak i kada je to samo neka kurva i njeno žgebe.“
„Pretpostavljam da je tako“, reče Tirion, čuvši ono samo neka kurva i
pomislivši na Šai, i Tišu, nekada davno, i sve ostale žene koje su tokom godina
primale njegov novac i njegovo seme.
Slint nastavi, nesvestan toga. „Surov čovek za surov posao, to ti je Dim. Radi šta
mu se kaže, i posle od njega ne čuješ ni reči.“ On odseče krišku sira. „Ovo je
dobro. Oštro. Daj mi dobar oštar nož i dobar oštar sir i ja sam srećan čovek.“
Tirion sleže ramenima. „Uživaj dok možeš. Pošto su rečne zemlje u plamenu, a
Renli kralj u Visokom Sadu, uskoro će biti sve teže nabaviti dobar sir. I ko vas je
poslao na kurvino kopile?“
Lord Dženos oprezno pogleda Tiriona, a onda se nasmeja i zapreti mu komadom
sira. „Ti si baš lukav, Tirione. Mislio si da možeš da me prevariš? Vino i sir nisu
dovoljni da nateraju Dženosa Slinta da kaže više nego što treba. Time se ponosim.
Nikada ništa ne pitam, i nikada ništa ne govorim, posle, ne ja.“
„Kao ni Dim.“
„Potpuno isto. Uzmi ga za zapovednika kada ja odem u Harendvor, nećeš
zažaliti.“

Tirion gricnu komadić sira. Zaista je bio oštrog ukusa, prošaran crvenim žilama;
prvoklasan. „Kraljevom izabraniku neće biti lako da navuče tvoj oklop, to je bar
jasno. Lorda Mormonta čeka isti problem.“
Lord Dženos je delovao zbunjeno. „Ја sam mislio da je to ledi Mormont. Ona
što ide u krevet s medvedima, je li na nju misliš?“
„Govorio sam o njenom bratu. Džeoru Mormontu, lordu zapovedniku Noćne
straže. Kada sam ga posetio na Zidu, spomenuo je koliko se brine da li će sebi naći
dostojnog zamenika. Straža u poslednje vreme dobija premalo dobrih ljudi.“ Tirion
se iskezi. „Mirnije bi spavao da ima čoveka kao što si ti. Ili odvažni Alar Dim.“
Lord Dženos Slint prasnu u smeh. „Sve se plašim!“
„Rekao bih da nemaš razloga“, reče Tirion, „ali život ume da bude čudan.
Pomisli na Edarda Starka, moj gospodaru. Siguran sam da nikada ni pomislio nije
kako će mu se život okončati na stepeništu Belorovog obredišta.“
„Retko je ko to i pomislio“, priznade lord Dženos smejuljeći se.
I Tirion se nasmeja. „Šteta što nisam bio prisutan da to vidim. Kažu da je čak i
Varis bio iznenađen.“
Lord Dženos se tako snažno zasmeja da mu trbuh zaigra. „Pauk“, reče. „Zna sve,
kažu ljudi. E, pa, to nije znao.“
„Kako je i mogao da zna?“ U Tirionovom glasu pojavi se prvi nagoveštaj leda.
„On se potrudio da ubedi moju sestru da se Starku oprosti, pod uslovom da obuče
crno.“
„Е?“ Dženos Slint smeteno zatrepta na Tiriona.
„Moja sestra Sersei“, ponovi Tirion malo jače, u slučaju da budala ne shvata o
kome je reč. „Kraljica namesnica.“
„Da.“ Slint glasno proguta vino. „Što se toga tiče, pa... kralj je to naredio, moj
gospodaru. Kralj lično.“
„Kralju je trinaest godina“, podseti ga Tirion.
„Ipak. On jeste kralj.“ Slintovi podvoljci zadrhtaše kada se namršti. „Gospodar
Sedam kraljevstava.“
„Ра, bar jednog ili dva od sedam“, reče Tirion uz kiseo osmeh. „Mogu li da
pogledam tvoje koplje?“
„Moje koplje?“ Lord Dženos zbunjeno zatrepta.
Tirion pokaza. „Kopču koja ti drži plašt.“
Oklevajući, Lord Dženos skinu broš i pruži ga Tirionu.
„U Lanisgradu imamo veštije zlatare“, beše njegovo mišljenje. „Crveni lak za
krv je pomalo preteran, nadam se da mi ne zameraš. Reci mi, moj gospodaru, da li
si ti lično zario koplje nekome u leđa, ili si samo izdao naređenje?“
„Izdao sam naređenje, i ponovo bih to uradio. Lord Stark je bio izdajnik.“ Ćela
mu se zacrvene kao cvekla, a ogrtač od zlatne žice skliznu mu s ramena na pod.
„Pokušao je da me kupi.“

„А nije ni slutio da si se već prodao.“
Slint tresnu vinsku čašu o sto. „Jesi ti pijan? Ako misliš da ću sedeti ovde i
dozvoljavati da mi se čast dovodi u pitanje...“
„Kakva to čast? Priznajem, bolji si trgovac od ser Džejslina. Lordovska titula i
zamak za koplje zariveno u leđa, a to čak nisi morao ni lično da uradiš.“ On baci
zlatni broš natrag Dženosu Slintu. Broš mu se odbi od grudi i pade na pod dok je
ovaj ustajao.
„Ne dopada mi se ton tvog glasa, moj go... Bauče. Ja sam gospodar Harendvora
i član Kraljevog veća, a ko si ti da me tako ribaš?“
Tirion nakrivi glavu. „Čini mi se da odlično znaš ko sam. Koliko sinova imaš?“
„Šta te se tiču moji sinovi, kepecu?“
„Kepecu?“ Bes mu sevnu. „Trebalo je da se zaustaviš na Bauče. Ja sam Tirion
od kuće Lanistera i jednog dana, ako imaš mozga koliko su bogovi dali pužu
golaću, pašćeš na kolena iz zahvalnosti zato što si imao posla sa mnom, a ne sa
mojim gospodarom ocem. Sada: koliko sinova imaš?“
Tirion vide iznenadni strah u očima Dženosa Slinta. „Tr-tri, moj gospodaru. I
kćer. Molim te, moj gospodaru...“
„Nemoj da moljakaš.“ On skliznu sa stolice. „Imaš moju reč, ništa im se neće
desiti. Mlađi dečaci će biti podignuti kao štitonoše. Ako dobro i odano služe,
možda će vremenom postati vitezovi. Da se nikada ne kaže kako kuća Lanistera ne
nagrađuje one koji je služe. Tvoj najstariji sin će naslediti titulu lorda Slinta i taj
tvoj odvratni simbol.“ On šutnu malo zlatno koplje i ono zvečeći odlete preko
poda. „Za njega će se naći zemlje, i moći će da izgradi svoj zamak. Neće to biti
Harendvor, ali će biti dovoljno. Sam će morati da se postara da uda devojku.“
Do malopre crveno lice Dženosa Slinta sada preblede. „Š-šta...šta nanameravaš...?“ Podvaljci su mu podrhtavali kao hrpe sala.
„Šta nameravam da uradim s tobom?“ Tirion pusti volinu da drhti još trenutak
duže, pre nego što odgovori. „Kаrаkа Letnji san isplovljava s jutarnjom plimom.
Njen kapetan mi kaže da će pristati u Galebovu, Tri sestre, na ostrvu Skagos i u
Istočnoj Morobdiji. Kada stigneš lordu zapovedniku Mormontu, prenećeš mu moje
srdačne pozdrave i reći ćeš mu da nisam zaboravio na potrebe Noćne straže. Želim
ti dugačak život i dobru službu, moj gospodaru.“
Kada je Dženos Slint shvatio da neće biti smesta pogubljen, boja mu se vrati u
obraze. On isturi vilicu. „Još ćemo videti šta će da bude, Bauče. Kepecu. Možda
ćeš i ti da završiš na tom brodu, šta kažeš na to? Možda ćeš i ti da završiš na Zidu.“
Na to se resko i nervozno nasmeja. „Ti i tvoje pretnje, pa, videćemo. Znaš, ja sam
kraljev prijatelj. Videćemo šta će Džofri reći o svemu ovome. I Maloprstić i
kraljica, o, da. Dženos Slint ima mnogo dobrih prijatelja. Videćemo ko će da
putuje, obećavam ti. Bogami, videćemo.“
Slint se okrenu na peti, poput stražara, što je nekada i bio, i zaputi se niz Malu
dvoranu, a čizme su mu odzvanjale o kamenje. Pope se uz stepenice, otvori vrata...

i nalete na visokog čoveka četvrtaste vilice u crnom grudnom oklopu i zlatnom
plaštu. Zavezana za patrljak njegovog desnog članka bila je gvozdena šaka.
„Dženose“, reče ovaj, a duboko usađene oči iskrile su mu pod isturenim čelom i
čupavom prosedom kosom. Šest zlatnih plaštova tiho uđoše u Malu dvoranu za
njim, dok se Dženos Slint povlačio.
„Lorde Slinte“, pozva ga Tirion, „verujem da poznaješ ser Džejslina Bajvotera,
našeg novog zapovednika Gradske straže.“
„Čeka te nosiljka, moj gospodaru“, obrati se ser Džejslin Slintu. „Dokovi su
daleki i mračni, a ulice noću nisu bezbedne. Ljudi!“
Dok su zlatni plastovi izvodili napolje svog bivšeg zapovednika, Tirion pozva
ser Džejslina k sebi i predade mu svitak pergamenta. „То je dugačko putovanje, a
ne želimo da lord Slint bude usamljen. Postaraj se da mu se ova šestorica pridruže
na Letnjem snu.“
Bajvoter pogleda spisak i osmehnu se. „Biće tvoja volja.“
„Jedan od njih“, reče Tirion tiho, „zove se Dim. Reci kapetanu da mu neće biti
uzeto za zlo ako taj čovek padne u more pre nego što stignu do Morobdije.“
„Čuo sam da su ta severnjačka mora veoma nemirna, moj gospodaru.“ Ser
Džejslin se pokloni i krenu, praćen lepršanjem svog plašta. Dok je odlazio, nagazi
na Slintov ogrtač od zlatne žice.
Tirion sede sam, pijuckajući ostatke onog dobrog dornskog vina. Sluge su
dolazile i odlazile, raščišćavajući posuđe sa stola. On im reče da ostave vino.
Kada završiše, u dvoranu kliznu Varis, odeven u cvetnu odoru u skladu s njegovim
mirisom. „О, ljupko izvedeno, moj dobri gospodaru.“
„Zašto onda imam ovako gorak ukus u ustima?“ On prstima pritisnu slepoočnice.
„Rekao sam im da bace Alara Dima u more. Jedva odolevam iskušenju da isto
naredim i za tebe.“
„Ishod bi te možda razočarao“, odvrati Varis. „Oluje dođu i prođu, talasi pršte
nad glavama, velike ribe jedu male ribe, a ja i dalje plivam. Mogu li te zamoliti za
malo tog vina u kome je lord Slint toliko uživao?“
Tirion mahnu ka vrču, namršten.
Varis napuni čašu. „Ah! Slatko kao leto.“ On otpi još jedan gutljaj. „Čujem kako
mi grozdovi pevaju na jeziku.“
„Pitao sam se šta je ta buka. Reci grozdovima da zavežu, puca mi glava. Bila je
to moja sestra. To je ono što je o-tako-odani lord Dženos odbio da kaže. Sersei je
poslala zlatne plaštove u taj kupleraj.“
Varis se nervozno zakikota. Znači, sve vreme je to znao.
„Taj deo si izostavio“, reče Tirion optužujućim glasom.
„Tvoja vlastita mila sestra“, reče Varis, bolnog izraza lica, gotovo na ivici suza.
„Teško je tako nešto reći čoveku, moj gospodaru. Bojao sam se kako ćeš to da
prihvatiš. Možeš li mi oprostiti?“
„Ne.“ brecnu se Tirion. „Proklet bio. Prokleta bila ona.“ Znao je da Sersei ne

može da naudi. Ne još, čak i kada bi to želeo, a daleko od toga da je bio siguran da
želi. A ipak mu je smetalo da sedi tu i pravi lakrdijašku predstavu od pravde tako
što će kažnjavati jadnike poput Dženosa Slinta i Alara Dima, dok mu sestra
nastavlja sa svojim zverskim delima. „Ubuduće ćeš mi govoriti šta znaš, lorde
Varise. Sve što znaš.“
Evnuhov osmeh bio je lukav. „Za to bi trebalo mnogo vremena, moj dobri
gospodaru. Ja znam mnogo toga.“
„Nedovoljno da se spase to dete, izgleda.“
„Avaj, ne. Postojalo je još jedno kopile, dečak, stariji. Preduzeo sam korake da
ga pošaljem na sigurno... ali, priznajem, ni sanjao nisam da će beba biti u
opasnosti. Niskorođena devojčica, ni godinu dana nije imala, dete jedne kurve.
Kakvu ona opasnost može da predstavlja?“
„Bila je Robertova“, reče Tirion jetko. „То je za Sersei, izgleda, bilo sasvim
dovoljno.“
„Da. Žalosno je to, žalosno. Moram sebe da krivim za siroto milo dete i njenu
majku, koja je bila tako mlada, i toliko volela kralja.“
„Stvarno?“ Tirion nikada nije video lice mrtve devojke, ali je u njegovoj glavi
ona bila Šai i Tiša zajedno. „Može li kurva nekoga istinski da voli, pitam se? Ne,
ne odgovaraj. Neke stvari radije ne bih da znam.“ Šai je smestio u prostranoj vili
od kamena i drveta, sa sopstvenim bunarom, štalom i baštom, dao joj sluge da je
paze, belu pticu s Letnjih ostrva da joj pravi društvo, svile i srebra i dragulja da se
odene, stražare da je čuvaju. A ipak mu je delovala nemirno. Rekla mu je da želi da
on provodi više vremena s njom; želela je da mu služi i da mu pomaže. „Ovde mi
najviše pomažeš, u krevetu“, rekao joj je jedne noći, nakon što su vodili ljubav,
dok je ležao kraj nje, glave položene na njene grudi, prepona slatko bolnih. Ona
nije odgovorila, sem očima. U njima je video da to nije ono što je želela da čuje.
Uzdahnuvši, Tirion se ponovo maši vina, ali se onda priseti lorda Dženosa i
odgurnu krčag. „Izgleda da je moja sestra ipak govorila istinu o Starkovoj smrti. Za
tu ludost moramo zahvaliti mom sestriću.“
„Kralj Džofri je izrekao zapovest. Dženos Slint i ser Ilin Pejn su je izvršili,
hitro, bez oklevanja...“
„...gotovo kao da su je očekivali. Da, to pitanje smo već pretresli, bezuspešno.
Ludost.“
„Pošto imaš vlast nad Gradskom stražom, moj gospodaru, u stanju si da sprečiš
veličanstvo da počini još neku... ludost? Naravno, i dalje treba voditi računa o
kraljičinoj domaćoj gardi...“
„Crvenim plaštovima?“ Tirion sleže ramenima. „Vilar je odan Livačkoj steni.
Zna da ovde zastupam volju svog oca. Sersei bi teško uspela da njegove ljude
okrene protiv mene... osim toga, njih je samo stotina. Ja imam dvostruko više
svojih ličnih ljudi. I šest hiljada zlatnih plaštova, ako je Bajvoter onakav čovek
kakav ti tvrdiš da jeste.“

„Videćeš da je ser Džejslin hrabar, častan, poslušan... i veoma zahvalan.“
„Kome, pitam se?“ Tirion nije verovao Varisu, mada je ovaj neosporno bio
koristan. Mnogo je znao, u to ne beše sumnje. „Zašto mi toliko pomažeš, moj
gospodaru Varise?“ upita on, proučavajući čovekove meke šake, ćosavo
napuderisano lice, ljigavi osmejčić.
„Ti si desnica. Ja služim kraljevstvu, kralju i tebi.“
„Kao što si služio Džonu Erinu i Edardu Starku?“
„Džonu Erinu i Edardu Starku sam služio najbolje što sam mogao. Njihove
prerane smrti rastužile su me i užasnule.“
„Pomisli kako se ja osećam. Ja ću verovatno biti sledeći.“
„О, ja bih rekao da nećeš“, reče Varis, vrteći vino po čaši. „Moć je neobična
stvar, moj gospodaru. Da nisi slučajno razmislio o zagonetki koju sam ti postavio
pre neki dan u krčmi?“
„Prisetio sam je se jednom ili dvaput“, priznade Tirion. „Kralj, sveštenik,
bogataš - ko će preživeti, a ko će umreti? Koga će poslušati mačevalac? To je
zagonetka bez odgovora ili, tačnije, s previše odgovora. Sve zavisi od čoveka sa
mačem.“
„А ipak, on je niko“, reče Varis. „On nema ni krunu ni zlato ni milost bogova,
već samo komad oštrog čelika.“
„Taj komad oštrog čelika odlučuje o životu i smrti.“
„Baš tako... ali ako svetom zapravo vladaju mačevaoci, zašto se pretvaramo da
moć imaju kraljevi? Zašto bi snažan čovek s mačem ikada poslušao dete-kralja
poput Džofrija, ili pijanu budalu kao što mu je bio otac?“
„Zato što ta deca kraljevi i pijane budale mogu da pozovu druge snažne ljude, s
drugim mačevima“
„Onda ti drugi mačevaoci imaju pravu moć. Ili možda ne? Odakle im mačevi?
Koga oni slušaju?“ Varis se osmehnu. „Neki kažu da je znanje moć. Neki nam kažu
da sva moć dolazi od bogova. Drugi tvrde da potiče iz zakona. A ipak, onog dana
na stepeništu Belorovog obredišta, naš pobožni prvoobrednik, i zakonita kraljica
namesnica i tvoj sveznajući sluga bili su bespomoćni kao poslednji obućar ili
stolar u gomili. Ko je zapravo ubio Edarda Starka, šta misliš? Džofri, koji je
izrekao naređenje? Ser Ilin Pejn, koji je zamahnuo mačem? Ili... neko treći?“
Tirion nakrivi glavu. „Hoćeš li da odgovoriš na svoju prokletu zagonetku, ili
želiš da mi glava pukne od bola?“
Varis se osmehnu. „Dobro, onda. Moć se nalazi tamo gde ljudi veruju da se ona
nalazi. Samo tamo, i nigde drugde.“
„Znači, moć je lakrdijaški trik?“
„Senka na zidu“, prošapta Varis, „ali senke mogu da ubiju. A često veoma kratak
čovek može da baci veoma dugačku senku.“
Tirion se osmehnu. „Lorde Varise, začudo mi postaješ drag. Možda ću te ipak

ubiti, ali će mi zbog toga biti žao.“
„Shvatiću ovo kao veliku pohvalu.“
„Šta si ti, Varise?“ Tirion shvati da zaista želi da zna. „Neki kažu da si pauk.“
„Uhode i doušnike retko vole, moj gospodaru. Ja sam samo odani sluga
kraljevstva.“
„I evnuh. Nemojmo to da zaboravimo.“
„Ја to retko zaboravljam.“
„Ljudi su i mene zvali polutanom, ali ipak mislim da su bogovi prema meni bili
milostiviji. Mali sam, noge su mi krive, žene me ne gledaju čežnjivo... ali sam ipak
muškarac. Šai nije prva koja je završila u mom krevetu, i jednog dana ću možda
naći ženu i imati sina. Ako bogovi budu milostivi, biće lep na strica i pametan na
oca. Ti ne možeš da gajiš takve nade. Kepeci su surove šale bogova... ali evnuhe
stvaraju ljudi. Ko je tebe isekao, Varise? Gde i kada? Ko si ti, zapravo?“
Evnuhov osmeh ni na tren ne izblede, ali mu u očima zacakli nešto što nije bilo
smeh. „Lepo od tebe što to pitaš, moj gospodaru, ali moja je priča dugačka i tužna,
a mi moramo da raspravljamo o izdajama.“ On izvadi pergament iz rukava svoje
odore. „Kapetan kraljeve galije Belo srce smera da za tri dana digne sidro i ponudi
svoj mač i brod lordu Stanisu.“
Tirion uzdahnu. „Pretpostavljam da od njega moramo da napravimo nekakav
krvavi primer?“
„Ser Džejslin bi mogao da sredi njegov nestanak, ali bi suđenje pred kraljem
doprinelo odanosti drugih kapetana.“
A takođe bi i oduzelo pažnju mog kraljevskog sestrića. „Kako ti kažeš. Nek
oseti malo Džofrijeve pravde.“
Varis nešto pribeleži na pergamentu. „Ser Horas i ser Hober Redvin podmitili
su jednog gardistu da ih pusti na stražnju kapiju, u noći nakon sledeće. Sređeno je
da otputuju na pentoškoj galiji Mesečev trkač, prerušeni u veslače.“
„А da ih zadržimo na tim veslima koju godinu, da vidimo kako bi im se to
dopalo?“ On se osmehnu. „Ne, mojoj sestri ne bi prijalo da izgubi tako uvažene
goste. Obavesti ser Džejslina. Uhvati čoveka koga su podmitili i objasni mu kakva
je čast služiti kao brat Noćne straže. I postavi ljude oko Mesečevog trkača, u
slučaju da Redvini nađu još nekog gardistu u novčanim nedaćama.“
„Biće tvoja volja.“ Još jedna beleška na pergamentu. „Tvoj čovek Timet sinoć
je u kockarskoj jazbini na Srebrnoj ulici ubio sina jednog trgovca vinom. Optužio
ga je za varanje na dominama.“
„Da li je optužba bila osnovana?“
„О, bez svake sumnje.“
„Onda pošteni narod ovog grada duguje Timetu zahvalnost. Postaraću se da mu
kralj i javno zahvali.“
Evnuh se nervozno zakikota i načini još jednu belešku. „Takođe imamo i

nenadanu pošast u vidu svetih ljudi. Kometa kao da je stvorila svakojake jurodive
sveštenike, propovednike i proroke. Prose po krčmama i sirotinjskim kuhinjama, i
svima koji zastanu da ih slušaju pričaju o propasti i uništenju.“
Tirion sleže ramenima. „Prošlo je skoro tri stotine godina otkako se Egon
iskrcao, pretpostavljam da smo to mogli i da očekujemo. Neka brbljaju.“
„Šire strah, moj gospodaru.“
„Mislio sam da je to tvoj posao.“
Varis šakom pokri usta. „Veoma si okrutan što to kažeš. Još nešto za kraj. Ledi
Tanda je prošle noći priredila malu večerinku. Imam za tebe jelovnik i spisak
gostiju. Kada je nasuto vino, lord Džajlz je ustao da nazdravi kralju, a ser Belon
Svon je primetio:’Za to će nam trebati tri čaše.’ Mnogi su se nasmejali...“
Tirion diže ruku. „Dosta. Ser Belon se našalio. Ne zanimaju me izdajničke reči
izrečene za trpezom, lorde Varise.“
„Jednako si mudar kao što si blag, moj gospodaru.“ Pergament nestade u
evnuhovom rukavu. „Obojica imamo mnoga posla. Napustiću te.“
Nakon što je evnuh otišao, Tirion je dugo sedeo zagledan u plamen sveće,
pitajući se kako će mu sestra prihvatiti vesti o smeni Dženosa Slinta. Ne baš
oduševljeno, u to je bio siguran, ali nije video šta Sersei može da uradi, sem da
pošalje besno pismo lordu Tivinu u Harendvor. Tirion je sada imao Gradsku
stražu, kao i stotinu pedeset žestokih gorštaka i sve veći odred najamnika koje je
regrutovao Bron. Dovoljno je dobro zaštićen.
Edard Stark je sigurno mislio isto.
Crvena tvrđava beše mračna i tiha kada je Tirion napustio Malu dvoranu. U
njegovim odajama ga je čekao Bron. „Slint?“ upita on.
„Lord Dženos će isploviti za Zid s jutarnjom plimom. Varis hoće da poverujem
kako sam zamenio Džofrijevog čoveka svojim. Verovatnije je da sam zamenio
Maloprstićevog čoveka Varisovim, ali zasada, neka.“
„Trebalo bi da znaš, Timet je ubio čoveka...“
„Varis mi je rekao.“
Najamnika kao da ovo ne iznenadi. „Budala je mislila da će jednookog čoveka
lakše varati. Timet mu je bodežom prikovao šaku za sto i iščupao mu grkljan golom
rukom. Zna neku caku, prvo ukoči prste, i onda...“
„Poštedi me krvoločnih detalja, večera mi ionako nije prijala“, reče Tirion.
„Kako ide tvoje regrutovanje?“
„Sasvim dobro. Večeras sam našao još trojicu.“
„Kako znaš koga da primiš?“
„Dobro ih odmerim. Ispitam ih, da bih saznao gde su se borili i koliko dobro
lažu.“ Bron se osmehnu. „А onda im pružim priliku da me ubiju, dok ja pokušavam
da uradim isto njima.“
„Da li si nekoga već ubio?“

„Nikoga ko bi nam koristio.“
„А ako neko od njih ubije tebe?“
„Njega ćeš sigurno hteti da unajmiš.“
Tirion je bio pripit, i veoma umoran. „Reci mi, Brone. Ako ti kažem da ubiješ
bebu... malenu devojčicu, recimo, još na majčinoj sisi... da li bi to uradio? Bez
pitanja?“
„Bez pitanja? Ne.“ Najamnik protrlja kažiprst i palac. „Pitao bih koliko plaćaš.“
I zašto bi meni trebao tvoj Alar Dim, lorde Slinte? pomisli Tirion. Kad imam
stotinu svojih. Požele da se smeje i požele da plače, ali najviše od svega požele
Šai.

ARJA
Drum beše tek nešto više od dve brazde kroz korov.
Dobro je bilo to što zahvaljujući retkim putnicima nije bilo nikoga da kaže kuda
su otišli. Ljudska bujica koja je hrlila niz Kraljev drum tu se pretvarala u potočić.
Loše je bilo to što je put vijugao kao zmija, ukrštajući se sa još manjim stazama,
ponekad čak potpuno nestajući, da bi se pojavio pola lige dalje, kada bi već sasvim
izgubili nadu. Arji je bilo muka od svega. Zemljište je bilo prilično pitomo:
zatalasani brežuljci i terasasta polja prošarani pašnjacima, šumarcima i malim
dolinama u kojima su se vrbe tiskale kraj sporih plitkih potoka. Pa ipak, staza je
bila tako uska i krivudava da su užasno sporo napredovali.
Kola su ih najviše usporavala: jedva su se vukla, a osovine su škripale pod
teškim teretom. I po desetak puta dnevno morali su da zastanu i oslobode zaglavljen
točak, ili da udvostruče zapregu ne bi li izvukli kola na vrh blatnjavog uspona.
Jednom su, usred gustog hrastovog šumarka, naišli na tri čoveka kako vuku ogrev
volovskom zapregom, i nisu mogli da se mimoiđu. Nije bilo druge već da sačekaju
da drvoseče ispregnu svog vola, provedu ga kroz šumu, okrenu kola, ponovo
upregnu vola, i krenu putem kojim su došli. Vo je bio još sporiji od njihovih kola,
tako da tog dana skoro da i nisu napredovali.
Arja se neprekidno osvrtala preko ramena, pitajući se kada će ih zlatni plastovi
sustići. Noću bi se budila na svaki sušanj, grabeći balčak Igle. Sada nisu logorovali
bez stražara, ali im Arja nije verovala, pogotovu siročićima. Oni bi se možda
nekako i snalazili u uličicama Kraljeve Luke, ali su ovde, u prirodi, bili izgubljeni.
Kada je bivala tiha kao senka, mogla je da se prošunja kraj svih njih i iskrade se
pod svetlošću zvezda da bi pustila vodu u šumi, gde je niko neće videti. Jednom
kada je na straži bio Zelenoruki Lomi, uspentrala se na hrast i prebacila se s drveta
na drvo, sve dok nije bila tačno iznad njega, a on ništa nije primetio. Pomislila je
da mu skoči na glavu, ali je znala da će njegovo vrištanje probuditi čitav logor i da
će je Joren verovatno ponovo prebiti.
Lomi i ostali siročići sada su se odnosili prema Biku kao da je neko poseban
stoga što je kraljica htela njegovu glavu, mada se njemu to nimalo nije svidelo.
„Nemam ja ništa s kraljicom“, rekao je besno. „Radio sam svoj posao s mehovima
i kleštima i teglio sam robu, ništa više. Trebalo je da postanem oružar, ali je jednog
dana majstor Mot rekao da idem u Noćnu stražu, i to je sve što znam.“ A onda je
otišao da glanca svoju kacigu. Bila je to prelepa kaciga, okruglasta i zaobljena, s
tankim vizirom i dva velika metalna bikovska roga. Arja bi ga gledala kako lašti
metal nauljenom krpom, sve dok ne bi tako zasjao da su se u čeliku videli odrazi
logorske vatre. Ali ga nikada nije stavljao na glavu.
„Kladim se da je on izdajnikovo kopile“, rekao je jedne noći Lomi prigušenim
glasom, da ga Džendri ne bi čuo. „Vučjeg gospodara, onog što su ga skratili na

Belorovom stepeništu.“
„Nije“, rekla je Arja. Moj otac je imao samo jedno kopile, a to je Džon. Otišla
je među drveće, želeći da samo osedla konja i odjaše kući. Bila je to dobra
kestenjasta kobila s belom zvezdom na čelu. A Arja je oduvek bila dobra jahačica.
Mogla bi da odjuri galopom i da nikada više ne vidi nikoga od njih, osim ako to
poželi. Samo, tad više ne bi imala nikoga da ide u izvidnicu ispred nje, ili da pazi
na začelje, ili čuva stražu dok ona drema, i kada bi je zlatni plaštovi uhvatili, bila
bi sasvim sama. Bilo je bezbednije držati se Jorena i ostalih.
„Nismo daleko od Božjeg oka“, reče crni brat jednog jutra. „Kraljevski drum
neće biti bezbedan sve dok ne pređemo Trozubac. Zato ćemo obići jezero uz
zapadnu obalu, tamo nas verovatno neće tražiti.“ Na narednom mestu gde su se dve
staze ukrštale, on okrenu kola na zapad.
Tu su obrađena polja uzmicala pred šumom, sela i utvrde bili su manji i
raštrkaniji, bregovi viši a doline dublje. Bilo je sve teže naći hranu. U gradu Joren
beše natovario kola usoljenom ribom, tvrdim hlebom, mašću, repom, vrećama
pasulja i ječma, i još koturima žutog sira, ali sve je to sada bilo pojedeno do
poslednje mrvice. Primoran da se snalazi u prirodi, Joren je potražio pomoć od
Kosa i Kurza, koji su bili uhvaćeni kao lovokradice. Poslao bi ih ispred povorke, u
šumu, i u suton bi se vratili noseći na ramenima jelena obešenog o motku ili s
niskom pataka o pojasevima. Mlađe dečake slao bi da beru kupine uz put, ili da se
popnu preko taraba i napune vreće jabukama, ako bi naišli na voćnjak.
Arja se vešto penjala i brzo brala, i volela je da ide sama. Jednog dana je,
sasvim slučajno, naišla na zeca. Bio je smeđ i ugojen, dugačkih ušiju i drhtave
njuščice. Zečevi trče brže od mačaka, ali ne mogu da se popnu uz drvo ni izbliza
tako dobro. Odalamila ga je štapom i uhvatila ga za uši, a Joren ga je skuvao sa
dodatkom pečuraka i divljeg luka. Arji je pripao ceo but, pošto je to bio njen zec.
Podelila ga je sa Džendrijem. Ostali su dobili po kutlaču, čak i trojka u lancima.
Džaken H’gar joj je ljubazno zahvalio na neočekivanoj đakoniji, a Grizač je
oblizivao prljave prste sa blaženim izrazom lica, ali se Rordž, onaj bez nosa, samo
nasmejao i rekao: „Sad imamo i lovca. Grudvoliki Grudvoglavi Zecolovac.“
Ispred utvrde zvane Beli bršljan, neki nadničari ih okružiše na kukuruznom
polju, tražeći novac za kukuruze koje su pobrali. Joren odmeri njihove kose i baci
im nekoliko bakrenjaka. „Bilo je dana kada su čoveka u crnom gostili od Dorne do
Zimovrela, a čak je i visokim lordovima bila čast da mu pruže utočište pod svojim
krovovima“, kaza jetko. „А sad kukavice ko što ste vi traže novac za zalogaj
crvljive jabuke.“ I pljunu.
„То je šećerac, bolji nego što smrdljiva matora crna’tičurina poput tebe
zaslužuje“, odgovori jedan od njih grubo. „А sad se gubi s našeg polja i vodi te
svoje lopove i secikese sa sobom, inače ima da vas nabijemo na kočeve da plašite
druge vrane.“
Te su noći ispekli kukuruz, okrećući ga dugačkim račvastim štapovima, i pojeli

ga još vrelog. Arji se ukus strašno dopao, ali je Joren bio isuviše besan da bi jeo.
Nad njim kao da je lebdeo oblak, iskrzan i crn poput njegovog plašta. Nemirno se
šetkao po logoru, mrmljajući sebi u bradu.
Sutradan je Kos dotrčao da upozori Jorena na logor pred njima. „Dvadesetaktridesetak ljudi, u oklopima i sa kacigama“, reče. „Neki su gadno isečeni, a jedan
umire, bar bih rekao po zvucima koje ispušta. A pošto je već bio toliko bučan,
prikrao sam se sasvim blizu. Imaju koplja i štitove, ali samo jednog konja, i to
hromog. Po smradu bih rekao da su tu već neko vreme.“
„Da li si video barjak?“
„Pegava divlja mačka, crna i žuta, na blatnosmeđem polju.“
Joren ubaci kiselist u usta i poče da žvaće. „Nisam siguran“, priznade’ napokon.
„Mož’ biti jedna strana, mož’ biti i druga. Ako su stvarno tako izubijani, uzeće nam
konje, bez obzira ko su. A mogu da uzmu i više od toga. Mislim da ćemo ih široko
zaobići.“ Morali su miljama da skrenu s puta i izgubili su dva dana, ali starac reče
da je to mala cena. „Na Zidu ćete imati vremena kol’ko’oćete. Ostatak vaših života,
rеko bi’. Čini mi se da ne morate baš da žurite da stignete.“
Kada su ponovo krenuli na sever, Arja je sve češće viđala ljude kako čuvaju
polja. Često su ćutke stajali kraj puta, hladno posmatrajući prolaznike. Drugde su
bili na konjima, jašući kraj svojih ograda, sa sekirama o sedlima. Na jednom mestu
primetila je čoveka visoko u suvom drvetu, sa lukom u rukama i tobolcem
okačenim o granu kraj sebe. Čim ih je ugledao, zapeo je strelu, i nije skrenuo
pogled sa njih sve dok mu i poslednja kola nisu nestala s vidika. Sve vreme Joren
je proklinjao. „Taj u drvetu, baš bi volo da vidim šta će da radi kad Tuđini dođu
po njega. Vrištaće i zvaće Stražu u pomoć, eto šta će da radi.“
Dan kasnije, Dober je ugledao crven odsjaj na večernjem nebu. „Ili je ovaj drum
opet skrenuo, ili sunce zalazi na severu.“
Joren se pope na jednu uzvisinu da bolje osmotri. „Vatra“, objavi. Liznu zatim
palac i diže ga visoko. „Vetar će je skrenuti od nas. Ipak treba biti na oprezu.“
I bili su na oprezu. Dok je na svet padao mrak, vatra kao da je postajala sve
svetlija i svetlija, sve dok nije izgledalo da je čitav sever u plamenu. S vremena na
vreme mogli su da omirišu i dim, mada vetar nije menjao pravac i plamenovi se
nisu približili. U zoru je vatra sama zgasla, ali te noći niko od njih nije mirno
spavao.
Bilo je podne kada stigoše do mesta gde je nekada bilo selo. Polja su miljama
naokolo bila crna pustoš, kuće garave ljušture. Lešine izgorelih i pobijenih
životinja prekrivale su tlo, pod živim prekrivačem od vrana lešinarki, koje bi se
dizale besno grakćući kada bi ih neko uznemirio. Dim se još dizao iz unutrašnjosti
utvrde. Njene zidine od balvana delovale su snažne iz daljine, ali se pokaza da to
nisu bile ni približno.
Izjahavši na svom konju ispred kola, Arja vide spaljena tela nabijena na oštre
kočeve na zidinama, ruku zgrčenih pred licima kao da hoće da se zaštite od vatre

koja ih je progutala. Joren naredi da stanu dok su još bili daleko, pa reče Arji i
ostalim dečacima da čuvaju kola, a on i Marč i Secidžek priđoše peške. Jato
gavrana se podiže iz unutrašnjosti utvrde kada prođoše kroz razvaljenu kapiju, a
gavranovi u kavezima na kolima dozivahu ih prodornim graktanjem.
„Da krenemo za njima?“ upita Arja Džendrija pošto se Joren i ostali dugo ne
pojaviše.
„Joren je rekao da čekamo.“ Džendrijev glas zvučao je muklo. Kada se Arja
okrenu da pogleda, vide da je stavio svoju kacigu, svu od sjajnog čelika i velikih
izuvijanih rogova.
Kada se konačno vratiše, Joren je u naručju imao malu devojčicu, a Marč i
Secidžek teglili su ženu u nosilima napravljenim od starog pocepanog ćebeta.
Devojčici nije moglo biti više od dve godine, i neprekidno je grcavo plakala, kao
da joj se nešto zaglavilo u grlu. Ili još nije umela da govori, ili je to zaboravila.
Ženina desna ruka završavala se niže lakta krvavim patrljkom, a oči kao da joj ništa
nisu videle, čak i kada je gledala pravo u nešto. Govorila je, ali je stalno
ponavljala jedno te isto. „Molim vas“, jecala je, iznova i iznova. „Molim vas.
Molim vas.“ Rordžu je to bilo smešno. Smejao se kroz rupu na licu gde mu je
nekada bio nos, a Grizač se pridruži smehu, sve dok ih Marč ne opsova i ne reče im
da začepe.
Joren im naloži da na jednim kolima naprave mesta za ženu. „I to brzo“, reče.
„Kad padne noć, ovde će biti vukova, pa i gori’ stvorova.“
„Bojim se“, prošapta Pituljica kada vide jednoruku ženu kako se bacaka po
kolima.
„I ja“, priznade Arja.
On joj stegnu rame. „Nikada nisam stvarno išutirao onog dečaka na smrt, Ari.
Samo sam prodavao mamine pituljice, to je sve.“
Arja izjaha ispred kola onoliko koliko se usuđivala, da ne bi čula plač male
devojčice ili ženu kako šapuće: „Molim vas“. Prisetila se priče koju je Stara Nen
jednom ispričala, o čoveku koga su zli divovi zarobili u mračnom zamku. Bio je
vrlo hrabar i pametan, i prevario je divove i pobegao... ali čim je izašao iz zamka
zgrabili su ga Tuđini i napili se njegove vrele crvene krvi. Sada je znala kako se
osećao.
Jednoruka žena umrla je u sumrak. Džendri i Secidžek iskopali su joj grob na
brežuljku pod žalosnom vrbom. Kada vetar dunu, Arji se učini da čuje dugačke
grane kako šapuću: „Molim vas. Molim vas. Molim vas.“ Dlačice na vratu joj se
naježiše, i umalo ne pobeže od groba.
„Večeras nema vatri“, reče im Joren. Večera im je bila šaka divljih rotkvica
koje je našao Kos, šolja suvog pasulja, voda iz obližnjeg potoka. Voda je bila
neobičnog ukusa, a Lomi im reče da je to ukus leševa koji trule negde uzvodno.
Pituljica bi ga bio udario da ih stari Rejzen nije razdvojio.
Arja je popila previše vode, kako bi bar nečim napunila stomak. Nije mislila da

će moći da zaspi, ali joj je to ipak nekako uspelo. Kada se probudila, bilo je
mračno kao u rogu, a bešika joj je bila puna do pucanja. Oko nje su ležali usnuli,
umotani u ćebad i plaštove. Arja pronađe Iglu, ustade, oslušnu. Ču tihe korake
stražara, ljude kako se komešaju u nemirnom snu, Rordžovo prodorno hrkanje i
čudni šištavi zvuk koji je Grizač ispuštao u snu. Sa drugih kola dopiralo je
ravnomerno ritmično grebanje čelika po kamenu. Tamo je sedeo Joren, žvaćući
kiselišće i oštreći svoj bodež.
Među dečacima na straži bio je i Pituljica. „Kuda si ti kreno?“ upita kada vide
Arju kako ide ka drveću.
Arja mahnu u pravcu šume.
„Е, ne možeš“, reče Pituljica. Ponovo se beše osmelio otkako je o pojasu imao
mač, iako je to bio samo kratki mač, kojim je on baratao kao satarom. „Matori je
rekao da večeras svi moramo da ostanemo blizu.“
„Moram da pustim vodu“, objasni Arja.
„Ра, evo ti ovo drvo tu.“ On pokaza. „Ne znaš čega ima tamo, Ari. Malopre sam
čuo vukove.“
Jorenu se ne bi dopalo ako bi se pobila s Pituljicom. Zato pokuša da deluje
uplašeno. „Vukove? Stvarno?“
„Čuo sam ih“, potvrdi on.
„Sad mi se čini da mi se i ne ide toliko.“ Vratila se do ćebeta i pretvarala se da
spava sve dok nije čula Pituljičine korake kako se udaljavaju. Onda se otkotrlja i
skliznu u šumu na drugoj strani logora, tiho kao senka. I tu je bilo stražara, ali ih je
Arja s lakoćom izbegla. Da bi bila sigurna, otišla je dvostruko dalje nego obično.
Kada je bila ubeđena da u blizini nema nikoga, smakla je čakšire i čučnula da
obavi posao.
Puštala je vodu, s odećom zapetljanom oko članaka, kada ču šuškanje među
drvećem. Pituljica, pomisli preplašeno, pratio me je. Onda vide oči kako sijaju iz
šume, svetle od mesečine. Stomak joj se zgrči dok se mašala Igle, ne hajući da li se
upišala, brojeći oči, dva četiri osam dvanaest, čitav čopor...
Jedan od njih joj tiho priđe zagleda se u nju i iskezi očnjake, i sada je mogla
samo da misli kako je ispala glupa, i kako će Pituljica slaviti kada ujutru budu našli
njeno napola pojedeno telo. Ali se vuk okrenu i nestade u tami, a sledećeg trenutka
ni očiju više nije bilo. Drhteći, ona se obrisa i zakopča, pa krenu za dalekim
zvukom grebanja u logor, ka Jorenu. Arja se uspe u kola kraj njega, drhteći.
„Vukovi“, prošapta muklo. „U šumi.“
„Da. Ima ih.“ Nije je ni pogledao.
„Uplašili su me.“
„Stvarno?“ On pljunu. „Mislio sam da tvoj soj voli vukove.“
„Nimerija je bila jezovuk.“ Arja se obgrli rukama. „То je drugo. U svakom
slučaju, ona je otišla. Džori i ja smo je gađali kamenjem sve dok nije pobegla,
inače bi je kraljica ubila.“ Rastuži se prisetivši se toga. „Kladim se da ne bi pustila

da odseku glavu ocu, da je bila u gradu.“
„Siročići nemaju očeve“, reče Joren, „ili si to zaboravio?“ Od kiselišća mu
pljuvačka beše pocrvenela, tako da se činilo da mu usta krvare. „Jedini vukovi
kojih moramo da se bojimo jesu oni u ljudskim kožama, poput onih što su opustošili
ono selo.“
„Volela bih da sam kod kuće“, reče ona tužno. Tako je snažno pokušavala da
bude hrabra, da bude žestoka kao tigar, i sve ostalo, ali je ponekad ipak osećala da
je samo mala devojčica.
Crni brat oljušti svež kiselist s bale u kolima i nabi ga u usta. „Možda sam trebo
da te ostavim gde sam te našo, dečače. Sve vas. Bezbednije je u gradu, rеko bi’.“
„Baš me briga. Hoću kući.“
„Dovodim ljude na Zid već skoro trijes’ godina.“ Pena je sijala na Jorenovim
usnama poput krvavih mehura. „Za sve to vreme, izgubio sam samo trojicu. Starca
što ga je odnela groznica, jednog gradskog momka što ga je ujela zmija dok je srao,
i jednu budalu što je pokušala da me ubije na spavanju, pa je za uzvrat dobila crven
osmeh.“ On prevuče bodežom preko vrata, da joj pokaže. „Trojicu za trijes’
godina.“ Ispljunu stari kiselist. „Brod, vidiš, to bi sada možda bilo mudrije. Ne
možeš naći nove ljude usput, ali ipak... pametan čovek kreno bi brodom, ali ja...
trijes’ godina već idem Kraljevskim drumom.“ On vrati bodež u korice. „Idi i
spavaj, dečko. Čuješ me?“ Pokušala je. Ali dok je ležala pod tankim ćebetom, čula
je vukove kako zavijaju... i još jedan zvuk, tek šapat na vetru, previše nalik na
vrisak.

DAVOS
Jutarnji vazduh beše taman od dima zapaljenih bogova.
Svi su sada goreli, Devica i Majka, Ratnik i Kovač, Starica bisernih očiju i Otac
pozlaćene brade; čak i Stranac, izrezbaren više da liči na životinju nego na čoveka.
Staro suvo drvo i bezbrojni slojevi boje i laka goreli su žestokim gladnim svetlom.
Vrelina se treperavo dizala kroz svež vazduh; iza nje, kamena čudovišta i zmajevi
na zidinama zamka delovali su zamagljeni, kao da ih Davos gleda kroz koprenu
suza. Ili kao da zveri drhte, i oživljavaju... ,
„Zao čin“, objavi Alard, mada je bar imao pameti da to kaže tiho. Dejl
promrmlja nešto u znak saglasnosti.
„Tišina!“ reče Davos. „Ne zaboravite gde ste.“ Sinovi su mu bili dobri ljudi, ali
mladi, a Alard je pogotovu bio nagao. Da sam ostao krijumčar, Alard bi završio
na Zidu. Stanis ga je poštedeo te sudbine, i to mu dugujem...
Stotine su došle do kapija zamka da prisustvuju spaljivanju Sedmoro. U vazduhu
je lebdeo ružan miris. Čak je i vojnicima bilo teško da ne osete nelagodu pred
takvom uvredom bogova kojima su se klanjali čitavog života.
Crvena žena tri je puta obišla oko vatre, moleći se jednom na jeziku Ašaija,
jednom na visokovalirijskom, i jednom na zajedničkom jeziku. Davos je razumeo
samo ovaj poslednji. „R’lore, dođi nam u tami“, prizivala je. „Gospodaru svetlosti,
prinosimo ti ove lažne bogove, ovo sedmoro koje su jedno, i njega neprijatelja.
Uzmi ih i baci na nas svetlo svoje, jer noć je mračna i puna užasa.“ Kraljica Selisa
ponavljala je reči. Kraj nje, Stanis je bezizražajno posmatrao, vilica tvrdih poput
kamena, pod plavocrnom senkom kratko potkresane brade. Beše se odenuo bogatije
nego što je običavao, kao za obredište.
Noć pre nego što je isplovio, Egon Osvajač je baš u zmajkamenskom obredištu
kleknuo da se pomoli. To ga nije spasio od kraljičinih ljudi. Prevrnuli su oltare,
srušili kipove i razbili vitraže buzdovanima. Obrednik Bar mogao je samo da ih
proklinje, ali je ser Habard Ramton poveo u obredište svoja tri sina da brane svoje
bogove. Ramtoni su ubili četiri kraljičina čoveka pre nego što su ih ostali
savladali. Nakon toga je Ganser Sanglas, najblaži i najpobožniji od lordova, rekao
Stanisu da više ne može da ga podržava kao kralja. Sada je delio zagušljivu ćeliju
sa obrednikom i dva preživela ser Habardova sina. Ostali lordovi brzo su naučili
lekciju.
Bogovi nisu mnogo značili krijumčaru Davosu, mada je, kao i većina ljudi,
prinosio darove Ratniku pre bitke, Kovaču kada bi porinuo novi brod, a Majci
kada god bi mu u ženi naraslo dete. Osećao je mučninu dok ih je gledao kako gore,
i to ne samo od dima.
Meštar Kresen bi ovo sprečio. Starac je izazvao Gospodara svetlosti, i za to je
glavom platio, tako su šaputali lakovemi. Davos je znao istinu. Video je meštra

kako stavlja nešto u vinsku čašu. Otrov. Šta je drugo moglo da bude? Ispio je čašu
da bi oslobodio Stanisa od Melisandre, ali ju je njen bog nekako zaštitio. Rado
bi zbog toga ubio crvenu ženu, ali kakvi su bili njegovi izgledi na uspeh, kada je
čak i meštar iz Citadele stradao? On je bio samo krijumčar koji je daleko dogurao,
Davos iz Buvlje rupe, Vitez od praziluka.
Bogovi na lomači bacali su lepo svetlo, ovenčani odorama od razigranih
plamenova, crvenih, i narandžastih, i žutih. Obrednik Bar jednom je rekao Davosu
da su istesani od pramaca brodova koji su prevezli prve Targarjene iz Valirije.
Tokom vekova bojeni su mnogo puta, pozlaćivani, posrebrivani, prekrivani
draguljima. „R’loru će samo biti draže zato što su lepi“, kazala je Melisandra kada
je rekla Stanisu da ih sruši i izvuče pred kapije zamka.
Devica je ležala preko Ratnika, ruku širom raskriljenih, kao da ga grli. Majka
kao da je drhtala dok su joj plamenovi lizali lice. Dugački mač bio joj je zariven
kroz srce, i kožni balčak bio je živ od plamena. Otac je bio na dnu, prvi koji je pao.
Davos je gledao Strančevu ruku kako se uvija i grči dok su prsti crneli i otpadali,
jedan po jedan, pretvoreni u užareno ugljevlje. Nedaleko odatle, lord Seltigar se
naglo zakašlja i prekri izborano lice maramicom izvezenom crvenim krabama.
Mirani su se šalili dok su uživali u toploti vatre, ali je mladi lord Bar Emon
izgledao bolestan i siv, a lord Velarion posmatrao je kralja, a ne lomaču.
Davos bi mnogo šta dao da zna šta on misli, ali čovek poput Velariona nikada se
ne bi njemu poverio. Gospodar plima bio je krv drevne Valirije, a kuća mu je tri
puta dala neveste targarjenskim prinčevima; Davos Sivort smrdi na ribu i praziluk.
Isto je bilo i s ostalim gospodičićima. Ne može da veruje nijednom od njih, niti će
ga oni ikada uključiti u svoja privatna većanja. I sinove mu preziru. Ipak, moji
unuci će se na turnirima boriti s njihovima, i jednog dana će se njihova krv
možda venčati s mojom. Vremenom će se moj crni brodić vijoriti jednako
ponosno kao Velarionov Morski konjic ili Seltigarove crvene krabe.
Pod uslovom, naravno, da Stanis osvoji presto. Ako izgubi...
Sve što jesam, dugujem njemu. Stanis ga je proizveo u viteza. Dao mu je
počasno mesto za svojim stolom, ratnu galiju namesto krijumčarske barke. Dejl i
Alard takođe su postali kapetani galija, Marik je bio zapovednik veslača na Gnevu,
Matos je služio svog oca na Crnoj Beti, a Devana je kralj uzeo za ličnog štitonošu.
Jednog dana će i on postati vitez, kao i dvojica dečačića. Marja je bila gospa u
maloj utvrdi na Besnom rtu, sa slugama koji su je zvali moja gospodarice, a Davos
je mogao da lovi crvene jelene u svojoj sopstvenoj šumi. Sve je to dobio od
Stanisa Barateona po ceni od nekoliko skraćenih prstiju. To je bilo pravedno, to
što mi je uradio. Čitavog života kršio sam kraljeve zakone. On je zaslužio moju
odanost. Davos dodirnu vrećicu koja mu je visila o kožnoj traci oko vrata. Prsti su
mu bili sreća, a sada mu je sreća bila i te kako potrebna. Kao i svima nama. Lordu
Stanisu ponajviše.
Bledi plamenovi lizali su sivo nebo. Taman dim se dizao, uskovitlan. Kada ga

vetar ponese ka njima, ljudi stadoše da trepću, i plaču, i trljaju oči. Alard okrenu
glavu, kašljući i proklinjući. Nagoveštaj onoga što će doći, pomisli Davos. Štošta
će još izgoreti pre nego što se ovaj rat okonča.
Melisandra je bila odevena u grimizni saten i somot boje krvi; oči joj behu
crvene poput velikog rubina koji joj je svetlucao na grlu, kao da je i sam u
plamenu. „U drevnim knjigama Ašaija zapisano je da će doći dan nakon dugačkog
leta kada će zvezde krvariti i hladni dah tame teško pasti na svet. U tom strašnom
času ratnik će iz vatre iščupati plameni mač. A taj mač će biti Svetlonosac, Crveni
mač junaka, i onaj koji ga stegne biće Azor Ahai vaskrsnut, i tama će pobeći pred
njim.“ Ona nastavi glasnije, a glas joj se razleže nad okupljenim mnoštvom. „Azor
Ahai, miljeniče R’lorov! Ratniče svetla, Sine vatre! Priđi, čeka te tvoj mač! Priđi,
i uzmi ga u ruku!“
Stanis Barateon zakorači napred kao vojnik koji stupa u boj. Štitonoše pođoše za
njim. Davos je gledao svog sina Devana kako mu na ruku navlači dugačku
postavljenu rukavicu. Dečak je na sebi imao beličast dublet s vatrenim srcem
prišivenim na grudima. Brijen Faring, slično odeven, vezivao je kožni ogrtač
veličanstvu oko vrata. Iza njih, Davos začu slabašnu lupu zvona. „Ispod mora, dim
se u mehurima diže, i vatra gori zelena i plava i crna“, negde je pevao Zakrpa.
„Znam to, znam to, o, o, o.“
Kralj zagazi u vatru stisnutih zuba, držeći pred sobom kožni plašt da se zaštiti od
plamenova. Krenuo je pravo ka Majci, uzeo mač rukom u rukavici, i iščupao ga iz
zapaljenog drveta jednim snažnim trzajem. Onda je zakoračio unazad, visoko
dignutog mača, a kao žad zeleni plamenovi vitlali su oko crveno usijanog čelika.
Gardisti pritrčaše da ugase žiške koje su se uhvatile za kraljevu odeću.
„Plameni mač!“ viknu kraljica Selisa. Ser Aksel Florent i ostali kraljičini ljudi
prihvatiše poklič. „Plameni mač! On gori! On gori! Plameni mač!“ Melisandra
diže ruke iznad glave. „Gledajte! Znamenje je obećano, a sada je znamenje i
viđeno! Gledajte Svetlonosca! Azor Ahai se vratio! Svi slavite Ratnika svetla! Svi
slavite Sina vatre!“
Odgovori joj slabašan talas povika, baš kada Stanisova rukavica poče da se
dimi. Kunući, kralj zari vrh mača u vlažnu zemlju, pa ugasi plamen udarajući se po
nozi.
„Gospode, baci svoje svetlo na nas!“ pozva Melisandra.
„Jer noć je mračna i puna užasa“, odgovoriše Selisa i njeni ljudi. Da li da i ja
izgovaram reči? pitao se Davos. Da li Stanisu i to dugujem? Da li je taj plameni
bog zaista njegov? Skraćeni prsti ga zasvrbeše.
Stanis skide rukavicu i pusti je da padne na zemlju. Bogovi na lomači jedva da
su više bili prepoznatljivi. Kovačeva glava pade u oblačiću pepela i žeravica.
Melisandra je pevala na jeziku Ašaija, glas joj se dizao i padao kao morske plime.
Stanis razveza nagoreli kožni plašt i slušaše je u tišini. Zaboden u zemlju,
Svetlonosac je još sijao vrelim crvenilom, ali su plamenovi koji su lizali mač

jenjavali i zamirali.
Kada je pesma bila gotova, od bogova su ostali samo ugarci, a kraljevo
strpljenje bilo je na izmaku. On uze kraljicu za lakat i isprati je natrag ka
Zmajkamenu, ostavivši Svetlonosca tamo gde je stajao. Crvena žena zadrža se tren
duže da gleda Devana kako se spušta na kolena zajedno sa Brijenom Faringom i
zamotava pocrneli garavi mač u kraljev kožni plašt. Izem ti Crveni mač junaka,
pomisli Davos.
Nekoliko lordova ostadoše da razgovaraju tihim glasovima, stojeći kraj vatre, uz
vetar. Utihnuše kada videše da ih Davos gleda. Padne li Stanis, za tren oka će me
uništiti. A nije pripadao ni među kraljičine ljude, skupinu ambicioznih vitezova i
sitnih lordova koji su se predali tom Gospodaru svetlosti, i tako stekli naklonost i
zaštitu ledi - ne, kraljice, upamti - Selise.
Vatra je već počinjala da gasne kada Melisandra i štitonoše odoše s dragocenim
mačem. Davos se sa sinovima priključi gomili koja je krenula dole, ka obali i
brodovima. „Devan se dobro pokazao“, kaza dok su hodali.
„Dodao je rukavicu a da mu nije ispala, jeste“, reče Dejl.
Alard klimnu glavom. „Taj znak na Devanovom dubletu, plameno srce, šta je to
bilo? Grb Barateona je krunisani jelen.“
„Lord može da ima više od jednog grba“, reče Davos.
Dejl se osmehnu. „Crni brod i praziluk, oče?“
Alard šutnu kamen. „Tuđini odneli naš praziluk... i to plameno srce. Zao je čin
bio spaliti Sedmoro.“
„Otkada si ti postao tako pobožan?“ upita Davos. „Šta krijumčarev sin zna o
delima božjim?“
„Ја sam vitezov sin, oče. Ako ti to nećeš da zapamtiš, zašto bi oni?“
„Vitezov sin, ali ne i vitez“, dobaci Davos. „Niti ćeš ikada to postati ako budeš
gurao nos u stvari koje te se ne tiču. Stanis je naš zakoniti kralj, nije na nama da o
njemu sudimo. Mi plovimo njegovim brodovima i vršimo njegovu volju. To je
sve.“
„Kad smo kod toga, oče“, reče Dejl, „ne dopadaju mi se burići za vodu koje sam
dobio na Utvari. Sirova borovina. Voda će se ukvariti na iole dužem putovanju.“
„Ја sam dobio isto za Ledi Marju“, kaza Alard. „Kraljičini ljudi su za sebe
prisvojili sve suvo drvo.“
„Razgovaraću s kraljem o tome“, obeća Davos. Bolje da to čuje od njega nego
od Alarda. Sinovi su mu dobri borci i još bolji moreplovci, ali ne znaju kako se
razgovara s lordovima. Niskorođeni su, kao i ja, ali ne vole toga da se sećaju.
Kada pogledaju naš barjak, vide samo vitak crni brod kako vijori na vetru.
Žmure na praziluk.
Davos nije pamtio veću gužvu u luci. Svi dokovi vrveli su od mornara koji su
ukrcavali zalihe, a sve krčme bile su prepune vojnika koji su se kockali, pili ili

tražili kurve... uzaludno, pošto im Stanis nije dozvoljavao da kroče na njegovo
ostrvo. Lađe su se tiskale u sidrištu: ratne galije i ribarske brodiće, zdepaste karake
i koge dubokog gaza. Najbolja mesta zauzimale su najveće lađe: Stanisov
admiralski brod Gnev ljuljuškao se kraj Lorda Stefona i Morskog Jelena,
Velarionovog Ponosa Plavikraja posrebrenog korita i njegova tri brata, zatim
nakinđurene Crvene Kandže lorda Seltigara, trome Sabljarke dugačkog gvozdenog
pramca. Dalje na moru bio je ukotvljen veliki Valirjanin Saladora Sana, među
prugastim koritima dvadesetak manjih liških galija.
Trošna mala krčma nalazila se na kraju kamenog mola gde su Crna Beta, Utvara
i Ledi Marja delile vezove sa pet ili šest drugih galija s manje od sto vesala.
Davos beše ožedneo. Zato ostavi sinove i krenu ka krčmi. Pred njom je čučalo do
pojasa visoko kameno čudovište, tako izjedeno kišom i solju da se više nije moglo
razaznati šta predstavlja. Ono i Davos bili su stari prijatelji. On potapša kamenu
glavu dok je ulazio. „Za sreću“, promrmlja.
Na suprotnom kraju bučne odaje, sedeo je Salador San i jeo grožđe iz drvene
zdele. Kada ugleda Davosa, pozva ga da priđe. „Ser viteže, sedi sa mnom. Pojedi
grozd. Pojedi dva. Čudesno su slatki.“ Lišanin je bio uglađen, osmehnut čovek, a
njegova razmetljivost i gizdavost behu čuvene na obe strane Uskog mora. Tog dana
je na sebi imao svetlucavo srebrno platno, rukava tako dugačkih da su se vukli po
podu. Umesto dugmadi imao je izrezbarene majmune od žada, a na proređenim
sedim uvojcima beše se smestila kicoška zelena kapa ukrašena lepezom od
paunovog perja.
Davos se prodenu između stolova, do stolice. Pre nego što je postao vitez, često
je kupovao robu od Saladora Sana. Lišanin je takođe bio krijumčar, kao i trgovac,
bankar, ozloglašeni gusar i samozvani princ Uskog mora. Kada se gusar dovoljno
obogati, proglase ga za princa. Davos je bio taj koji je putovao za Lis da za lorda
Stanisa obezbedi usluge starog razbojnika.
„Nisi gledao bogove kako gore, moj gospodaru?“ upita on.
„Crveni sveštenici imaju veliki hram u Lisu. Stalno nešto pale i viču svom
R’loru. Dosadili su mi sa svojim vatrama. Nadajmo se da će uskoro dosaditi i
kralju Stanisu.“ Činilo se da ga ni najmanje nije briga čuje li ga neko: jeo je grožđe
i izbacivao koštice na donju usnu, odakle ih je skidao prstom. „Moja Ptica od
Hiljadu Boja pristala je juče, dobri ser. Nije to ratni brod, ne, već trgovački, i
posetio je Kraljevu Luku. Siguran si da nećeš grožđa? Priča se da mnogo dece
gladuje u tom gradu.“ On mahnu grozdom pred Davosom i osmehnu se.
„Treba mi samo pivo, i vesti.“
„Ljudi sa Vesterosa stalno žure“, požali se Salador San. „Kakva korist od toga,
pitam ja tebe? Ko žuri kroz život, prvi stigne do groba.“ A onda podrignu.
„Gospodar Livačke stene poslao je svog kepeca da se postara za Kraljevu Luku.
Možda se nada da će njegovo ružno lice uplašiti napadače, a? Ili da ćemo crći od
smeha kada se Bauk pojavi na zidinama, ko zna? Kepec je oterao klipana koji je

zapovedao zlatnim plaštovima i na njegovo mesto postavio viteza sa gvozdenom
šakom.“ On otkinu zrno grožđa, pa ga stisnu palcem i kažiprstom, tako da mu opna
puče. Sok mu pocuri između prstiju.
Služavka se probi kroz gomilu, udarajući po rukama koje su je pipale u prolazu.
Davos naruči kriglu piva, okrenu se nazad ka Sanu i reče: „Koliko je snažna
odbrana grada?“
Ovaj sleže ramenima. „Zidine su visoke i jake, ali ko će ih braniti? Grade
škorpione i bacače vatre, o, da, ali ljudi u zlatnim plaštovima ima premalo i
prezeleni su, a drugih nema. Jedan hitar napad, kao kada se soko obruši na zeca, i
veliki grad biće naš. Samo da nam vetar napuni jedra, pa će tvoj kralj sutra uveče
sedeti na svom Gvozdenom prestolu. Moći ćemo da obučemo kepeca u odoru lude i
da ga bocnemo kopljima u lice, da nam zaigra, a možda će i naš dobri kralj da mi
podari prelepu kraljicu Sersei da mi zagreje krevet na jedno veće. Predugo sam
razdvojen od svojih žena, sve zbog službe njemu.“
„Gusaru“, reče Davos. „Ti nemaš žene, već samo konkubine, i dobro si plaćen
za svaki dan i svaki brod.“
„Samo obećanjima“, reče Salador San žalostivo. „Dobri ser, ja za zlatom
čeznem, a ne za rečima na papiru.“ I ubaci grozd u usta.
„Dobićeš svoje zlato kada osvojimo riznicu u Kraljevoj Luci. U Sedam
kraljevstava nema časnijeg čoveka od Stanisa Barateona. On će održati svoju reč.“
Još dok je govorio, Davos pomisli: Ovaj svet je beznadežno izvitoperen, kada
niskorođeni krijumčari moraju da jamče za čast kraljeva.
„I on to neprekidno ponavlja. A ja kažem: hajde da to i uradimo. Čak ni ovo
grožđe nije zrelije od toga grada, stari moj prijatelju.“
Služavka se vrati s pivom. Davos joj dade bakrenjak. „Možda i možemo da
uzmemo Kraljevu Luku, kao što kažeš“, reče dok je dizao kriglu, „ali koliko dugo
ćemo je zadržati? Zna se da je Tivin Lanister u Harendvoru, na čelu velike vojske,
a lord Renli...“
„Ah, da, mlađi brat“, kaza Salador San. „То već nije tako dobro, prijatelju moj.
Kralj Renli je u pokretu. Ne, ovde je on lord Renli, oprosti. Toliko kraljeva, jezik
mi se zamorio od te reči. Brat Renli je napustio Visoki Sad sa svojom lepom
mladom kraljicom, cvetnim gospodarima i blistavim vitezovima, i velikom silom
pešadije. Stupa niz Ružin drum prema istom tom velikom gradu o kome smo
govorili.“
„Poveo je svoju nevestu?“
Njegov sagovornik sleže ramenima. „Nije mi rekao zašto. Možda ne želi da se
liši tople brazde među njenim nogama, makar i na jednu noć. Ili je možda toliko
siguran u svoju pobedu.“
„Moramo da javimo kralju.“
„Postarao sam se za to, dobri ser. Mada se veličanstvo toliko mršti svaki put
kada me vidi, da drhtim od pomisli da mu izađem na oči. Možda bih mu se više

dopadao da na sebi nosim džak i da se nikada ne smejem? Pa, toliko neću da
uradim. Ja sam pošten čovek, i on me mora trpeti u svili i kadifi. Ili ću odvesti
svoje brodovlje tamo gde će me više voleti. Taj mač nije bio Svetlonosac,
prijatelju moj.“
Davos oseti nelagodu zbog iznenadne promene teme. „Mač?“
„Mač izvučen iz vatre, da. Ljudi mi mnogo govore, valjda zbog mog prijatnog
osmeha. Kako će izgoreli mač da posluži Stanisu?“
„Plameni mač“, ispravi ga Davos.
„Izgoreli“, reče Salador San, „i zbog toga treba da ti je drago, prijatelju moj.
Znaš li priču o kovanju Svetlonosca? Ispričaću ti je. Bilo je to u vreme kada je
tama teško prekrivala svet. Da bi joj se suprotstavio, junak je morao da ima
junačko sečivo, o, ni nalik nekom koje je ranije postojalo. I tako je trideset dana i
trideset noći Azor Ahai bez sna radio u hramu, kujući sečivo u svetim vatrama.
Usijavao je, i kovao, i presavijao, usijavao, i kovao, i presavijao, o, da, sve dok
mač ne beše gotov. A ipak, kada ga gurnu u vodu da prekali čelik, ovaj se rasprsnu
u komade. Pošto bejaše junak, nije za njega bilo da slegne ramenima i krene u
potragu za odličnim grožđem poput ovog, tako da je počeo iznova. Drugi put mu
beše potrebno pedeset dana i pedeset noći, i taj mač izgledao je još bolji od prvog.
Azor Ahai uhvatio je lava da bi prekalio sečivo žarivši ga u crveno srce zveri, ali
se opet čelik rasprsnuo na komade. Velika je bila njegova nesreća i velika je bila
njegova tuga tada, jer je znao šta mora da učini. Stotinu dana i stotinu noći radio je
na trećem sečivu, a kada ga je doveo do belog usijanja u svetim vatrama, pozvao je
svoju ženu.’Nisa Nisa’, rekao joj je, jer tako se zvala,’otkrij mi grudi, i znaj da te
volim više nego išta drugo na svetu.’ Ona ga je poslušala, zašto - ne znam, i Azor
Ahai je zario usijani mač u njeno živo srce. Priča se da je od njenog vriska bola i
zanosa naprslo lice meseca, ali su se njena krv i njena duša, i njena snaga i njena
hrabrost slili u taj čelik. Takva je priča o kovanju Svetlonosca, Crvenog mača
junaka. Vidiš li sad šta hoću da kažem? Budi srećan što je veličanstvo iz vatre
izvuklo samo izgoreli mač. Previše svetla može da povredi oči, prijatelju moj, a
vatra peče.“ Salador San dovrši poslednji grozd i coknu usnama. „Šta misliš, kada
će nam kralj narediti da isplovimo, dobri ser?“
„Uskoro, rekao bih“, reče Davos, „ako je tako po volji njegovom bogu.“
Njegovom bogu, prijatelju ser? Ne i tvom. Gde je bog ser Davosa Sivorta, viteza
od broda s prazilukom?“
Davos otpi pivo, da sebi da malo vremena. Krčma je prepuna, a ti nisi Salador
San, podseti on sebe. Budi pažljiv kako odgovaraš. „Kralj Stanis je moj bog. On
me je stvorio i dao mi blagoslov svog poverenja.“
„Zapamtiću to.“ Salador San ustade na noge. „Sada mi oprosti. Ogladneo sam od
ovog grožđa, a na mom Valirjaninu čeka večera. Mlevena jagnjetina sa biberom i
pečeni galeb punjen pečurkama, divljom mirodijom i crnim lukom. Uskoro ćemo
zajedno jesti u Kraljevoj Luci, da? U Crvenoj tvrđavi ćemo se gostiti, dok nam

kepec bude veselu pesmu pevao. Kada budeš razgovarao s kraljem Stanisom,
spomeni ako se setiš da će mi na mlad mesec dugovati još trideset hiljada zmajeva.
Trebalo je da one bogove preda meni. Bili su odveć lepi da bi se spalili, a u
Pentosu i Miru bismo za njih dobili pristojnu svotu. Ipak, ako mi da kraljicu Sersei
na noć, oprostiću mu.“ Lišanin potapša Davosa po leđima, pa izađe iz krčme
šepureći se, kao da joj je vlasnik.
Ser Davos se još dugo zadrža nad svojim vrčem, utonuo u misli. Pre godinu
dana, bio je sa Stanisom u Kraljevoj Luci onda kada je kralj Robert priredio turnir
za imendan princa Džofrija. Prisetio se crvenog sveštenika Torosa od Mira, i
plamenog mača koji je koristio u borbi do poslednjeg. Činio je živopisan prizor,
crvena odora mu je lepršala, a na maču su igrali bledi zeleni plamenovi, ali su svi
znali da to nije prava mađija, i na kraju mu je plamen zgasnuo i Bronzani Jon Rojs
ga je onesvestio najobičnijim buzdovanom.
Pravi plameni mač, sad, to bi bilo istinsko čudo. A ipak, po tu cenu... Kada je
pomislio na Nisu Nisu, u glavi je video svoju Marju, dobroćudnu punačku ženu
teških grudi i toplog osmeha, najbolju ženu na svetu. Pokušao je da zamisli sebe
kako u nju zabija mač, i zadrhtao je. Nisam ja rođen za junaka, bi mu jasno. Ako je
takva cena čarobnog mača, on nije spreman da je plati.
Davos dovrši pivo, odgurnu vrč i izađe iz krčme. Na izlazu potapša kameno
čudovište po glavi i promrmlja: „Za sreću.“ Svima će im biti potrebna.
Mrak već uveliko beše pao kada Devan dođe dole do Crne Bete, vodeći
snežnobelog konjića. „Moj gospodaru oče“, objavi, „veličanstvo ti zapoveda da
dođeš k njemu u Odaju obojenog stola. Jahaćeš ovog konja i krenućeš smesta.“
Bilo mu je drago što vidi Devana da tako lepo izgleda, u odori štitonoše, ali
Davos oseti napetost zbog poziva. Da li će nam narediti da isplovimo? upita se.
Salador San nije bio jedini kapetan koji je smatrao da je Kraljeva Luka zrela za
napad, ali krijumčar mora da nauči šta znači strpljenje. Nemamo nade na pobedu.
To sam i rekao meštru Kresenu, onog dana kad sam se vratio na Zmajkamen, a
ništa se u međuvremenu nije promenilo. Nas je premalo, dušmana je premnogo.
Ako samo zamočimo vesla u more, izginućemo. Bez obzira na to, popeo se u sedlo.
Kada je Davos stigao u Kameni bubanj, desetak visokorođenih vitezova i velikih
vazala upravo su odlazili. Lordovi Seltigar i Velarion mu kratko klimnuše u znak
pozdrava i prođoše, dok su se ostali pravili da ga ne primećuju, ali ser Aksel
Florent zastade da porazgovara.
Stric kraljice Selise bio je prava bačva od čoveka, onako debeloruk i krivonog.
Imao je istaknute uši Florenta, veće čak i od brataničinih. Grube dlake koje su mu
iz njih rasle nisu ga sprečavale da čuje gotovo sve što se dešava u zamku. Deset
godina je ser Aksel služio kao zapovednik Zmajkamena, u vreme kada je Stanis
sedeo u Robertovom veću u Kraljevoj Luci, ali odnedavno beše postao predvodnik
kraljičinih ljudi. „Ser Davose, lepo je videti te, kao i uvek“, reče on.
„I tebe, moj gospodaru.“

„Primetio sam te i jutros. Lažni bogovi lepo su goreli, zar ne?“
„Vatra je bila snažna.“ Davos nije verovao tom čoveku, bez obzira na njegovu
ljubaznost. Kuća Florenta podržavala je Renlija.
„Ledi Melisandra nam kaže da ponekad R’lor dopušta svojim vernim slugama da
u plamenu vide nešto od budućnosti. Meni se jutros, dok sam gledao vatru, učinilo
da vidim deset prelepih plesačica, devica odevenih u žutu svilu, kako se vrte i
uvijaju pred velikim kraljem. Mislim da je to bila istinska vizija, ser. Prizor slave
koja čeka veličanstvo nakon što zauzmemo Kraljevu Luku i presto koji mu po
pravdi pripada.“
Stanis uopšte ne voli takav ples, pomisli Davos, ali se ne usudi da uvredi
kraljičinog strica. „Ја sam video samo vatru“, reče, „ali su mi od dima zasuzile oči.
Oprosti mi, ser, kralj me čeka.“ Pa prođe dalje, pitajući se zašto mu se ser Aksel
uopšte obratio. On je kraljičin čovek, a ja sam kraljev.
Stanis je sedeo za Obojenim stolom u društvu meštra Pilosa, a pred sobom je
imao neurednu hrpu hartija. „Ser“, reče kralj kada Davos uđe, „dođi i pogledaj ovo
pismo.“
Poslušno, on nasumice uze jedan papir. „Izgleda mi veoma lepo, veličanstvo, ali
se bojim da ne umem da pročitam reči.“ Davos je umeo da tumači mape kao retko
ko, ali su slova i druga pismena bila previše za njega. Ali je zato moj Devan
naučio da čita i piše, kao i mladi Stefon i Stanis.
„Zaboravio sam.“ Nestrpljiva brazda ukaza se na kraljevom čelu. „Pilose,
pročitaj mu ga.“
„Veličanstvo.“ Meštar uze jedan pergament i nakašlja se. „Svi ljudi me poznaju
kao zakonitog sina Stefona Barateona, gospodara Krajoluja, i njegove gospe
Kasane od kuće Estermonta. Zaklinjem se čašću svoje kuće da moj voljeni brat
Robert, naš pokojni kralj, nije za sobom ostavio zakonite dece, jer su dečak
Džofri, dečak Tomen i devojčica Mirsela stvorenja nastala iz rodoskvrne veze
Sersei Lanister i njenog brata Džejmija Kraljeubice. Po pravu krvi i rođenja, ja
ovog dana za sebe prisvajam Gvozdeni presto Sedam kraljevstava Vesterosa.
Neka svi pošteni ljudi kažu na kojoj su strani. Napisano pod svetlom Gospoda, s
potpisom i pečatom Stanisa od kuće Barateona, prvog svog imena, kralja Andala,
Rojnara i Prvih ljudi, i gospodara Sedam kraljevstava. „ Pergament tiho zašušta
kada ga Pilos spusti.
„Ubaci ser pred ime Džejmija Kraljeubice“, reče Stanis namršteno. „Šta god da
je, još uvek je vitez. I nisam siguran treba li Roberta da nazovemo mojim voljenim
bratom. Nije me voleo ništa više nego što je morao, a ni ja njega.“
„Bezazlena fraza, a milozvučna, veličanstvo“, reče Pilos.
„Laž. Briši je.“ Stanis se okrenu Davosu. „Meštar mi kaže da imamo stotinu
sedamnaest gavrana. Nameravam da ih sve upotrebim. Stotinu sedamnaest gavrana
poneće stotinu sedamnaest primeraka mog pisma u svaki kutak kraljevstva, od

Senice do Zida. Možda će se stotina probiti kroz oluje, sokolove i strele. Ako bude
tako, stotinu meštara pročitaće moje reči istom tolikom broju lordova u isto toliko
odaja i ložnica... a onda će pisma najverovatnije biti bačena u vatru, i niko neće
reći ni reč. Ti veliki lordovi vole Džofrija, ili Renlija, ili Roba Starka. Ja sam
njihov zakoniti kralj, ali će mi se suprotstaviti ako budu mogli. Zato mi trebaš ti.“
„Stojim ti na usluzi, moj kralju. Kao i uvek.“
Stanis klimnu glavom. „Hoću da kreneš Crnom Betom na sever, u Galebovo,
Prste, Tri sestre, čak i u Bela sidrišta. Tvoj sin Dejl će Utvarom krenuti na jug,
kraj Besnog rta i Slomljene ruke, i uz obalu Dorne sve do Senice. Obojica ćete
nositi kovčeg pun pisama, i isporučićete po jedno u svaku luku, utvrdu i ribarsko
selo. Zakucaćete ih na vrata obredišta i krčmi, da ih pročita svako ko to može.“
Davos reče: „Takvih nema previše.“
„Ser Davos pravo zbori, veličanstvo“, kaza meštar Pilos. „Bolje će biti da se
pisma naglas pročitaju.“
„Bolje, ali opasnije“, reče Stanis. „Ove reči neće biti toplo primljene.“
„Daj mi vitezove da ih čitaju“, reče Davos. „То će rečima dati više težine od
bilo čega što ja kažem.“
Stanisu se ovo dopade. „Takve ljude ti mogu dati, da. Imam stotinu vitezova koji
bi radije da čitaju nego da se bore. Radi otvoreno gde možeš, a kriomice gde
moraš. Upotrebi svaki krijumčarski trik koji znaš, crna jedra, skrivene uvale, šta
god je potrebno. Ako ti ponestane pisama, zarobi nekoliko obrednika i daj im da
prepišu još. Treba mi i tvoj drugi sin. On će povesti Ledi Marju preko Uskog
mora, u Bravos i druge Slobodne gradove, da isporuči pismo ljudima koji tamo
vladaju. Čitav svet će znati za moje pravo i za Serseinu sramotu.
Ti im možeš to reći , pomisli Davos, ali hoće li oni poverovati? On zamišljeno
pogleda meštra Pilosa. Kralj primeti taj pogled. „Meštre, možda bi trebalo da
počneš s pisanjem. Trebaće nam mnogo pisama, i to brzo.“
„Biće tvoja volja.“ Pilos se pokloni i ode.
Kralj sačeka da on izađe pre nego što reče: „Šta to nisi hteo da kažeš u prisustvu
mog meštra, Davose?“
„Moj sizerenu, Pilos nije loš, ali ne mogu da vidim lanac oko njegovog vrata a
da ne tugujem za meštrom Kresenom.“
„Zar je on kriv što je starac umro?“ Stanis hitro pogleda u vatru. „Nisam hteo da
Kresen dođe na onu gozbu. Naljutio me je, jeste, dao mi je loš savet, ali nisam hteo
da umre. Nadao sam se da će poživeti još koju godinu u miru i udobnosti. Toliko je
bar zaslužio, ali“ - on zaškrguta zubima - „ali je umro. A Pilos me dobro služi.“
„Nije stvar u Pilosu. Pismo... Pitam se: kako tvoji lordovi gledaju na njega?“
Stanis frknu. „Seltigar je izjavio da je hvale vredno. Da mu pokažem sadržinu
svog nokšira, i za nju bi izjavio da je hvale vredna. Ostali su mrdali glavama goredole, kao jato gusaka, svi sem Velariona, koji je rekao da će čelik sve da reši, a ne
reči na papiru. Kao da sam u to sumnjao. Tuđini odneli moje lordove, tebe hoću da

čujem.“
„Reči su ti jednostavne i snažne.“
„I istinite.“
„I istinite. Ali im nedostaje dokaza. Za rodoskvmuće. Isto kao i pre godinu
dana.“
„U Krajoluju imamo nekakav dokaz. Robertovo kopile. Ono koje je začeo na noć
moje svadbe, u krevetu spremljenom za mene i moju nevestu. Delena je od
Florenta, a bila je devica kada ju je uzeo, tako da je Robert priznao malog. Edrik
Olujni, tako ga zovu. Priča se da je pljunuti moj brat. Ako ga ljudi vide, a onda
ponovo pogledaju Džofrija i Tomena, moraće bar da se zamisle.“
„Ali kako će ga ljudi videti, kada je u Krajoluju?“
Stanis zadobova prstima po Obojenom stolu. „То predstavlja teškoću. Jednu od
mnogih.“ Diže pogled. „Imaš ti još nešto da kažeš o pismu. Hajde, nastavi. Nisam
te proizveo u viteza da bi naučio da melješ prazne ljubaznosti. Za to imam svoje
lordove. Reci šta imaš da kažeš, Davose.“
Davos obori glavu. „Bila je jedna rečenica na kraju. Kako beše? Napisano u
svetlosti Gospoda...“
„Da.“ Kraljeve se vilice stegoše.
„Tvom narodu se te reči neće dopasti.“
„Kao ni tebi?“ reče Stanis oštro.
„Da si umesto toga rekao: Napisano pred bogovima i pred ljudima, ili: Milošću
bogova starih i novih...“
„Da mi nisi postao pobožan, krijumčaru?“
„То sam ja tebe hteo da pitam, moj sizerenu.“
„Stvarno? Zvučiš mi kao da mog novog boga ne voliš ništa više od mog novog
meštra.“
„Ја ne poznajem tog Gospodara svetlosti“, priznade Davos. „Ali znam da su
jutros spaljeni bogovi. Kovač mi je čuvao brodove, a Majka mi je dala sedam
snažnih sinova.“
„Žena ti je dala sedam snažnih sinova. Da li se njoj moliš? Jutros smo spalili
samo obično drvo.“
„Možda je tako“, reče Davos, „ali kada sam u Buvljoj rupi kao dete prosjačio
po ulicama, obrednici bi me ponekad nahranili.“
„Ja te hranim sada.“
„Ti si mi dao počasno mesto za svojim stolom. A ja ti za uzvrat pružam istinu.
Tvoj narod te neće voleti ako im oduzmeš bogove kojima su se oduvek klanjali, i
daš im novog, čije im samo ime zvuči strano na jeziku.“
Stanis se naglo diže. „R’lоr. Zašto je to tako teško? Neće me voleti, kažeš? A
kada su me uopšte i voleli? Kako mogu da izgubim nešto što nikada nisam imao?“
On priđe južnom prozoru i zagleda se u mesečinom obasjano more. „Prestao sam

da verujem u bogove onog dana kada sam video kako Ponosni vetar odnose talasi.
Zakleo sam se da Bogovi koji su bili toliko čudovišni da utope mog oca i majku
nikada neće imati moju veru. U Kraljevoj Luci bi mi prvoobrednik trućao o tome
kako sva pravda i dobrota potiču od Sedmoro, ali sve što sam ikada video, i od
pravde i od dobrote, poticalo je od ljudi.“
„Ako ne veruješ u bogove...“
„...zašto onda da se bakćem s ovim novim?“ prekide ga Stanis. „То sam sam
pitao. Malo znam o bogovima, a još manje me je za njih briga, ali crvena
sveštenica ima moć.“
Da, ali kakvu moć? „Kresen je imao mudrost.“
„Verovao sam njegovoj mudrosti i tvojoj lukavosti, i kakvu sam korist od toga
video, krijumčaru? Olujni gospodari su te oterali. Otišao sam pred njih kao
prosjak, i nasmejali su mi se u lice. E, više neće biti prosjačenja, i više neće biti
smejanja. Gvozdeni presto mi pripada po zakonu i pravdi, ali kako da ga osvojim?
U kraljevstvu ima četiri kralja, a trojica od njih imaju više ljudi i više zlata od
mene. Ja imam brodove... i imam nju. Crvenu ženu. Pola mojih vitezova boji se čak
i ime da joj izgovori, znaš li to? Čak i da ne može ništa drugo da uradi, čarobnica
koja izaziva toliki strah u odraslim ljudima nije za bacanje. Uplašen čovek je
poražen čovek. A ona možda može da uradi još nešto. To nameravam da ustanovim.
Kada sam bio momčić, jednom sam našao povređenog jastreba, i negovao sam
ga dok nije ozdravio. Gordokrili sam ga nazvao. Stajao bi mi na ramenu, i lepršao
od sobe do sobe za mnom, i jeo bi mi iz ruke, ali nije hteo da se vine u visine.
Mnogo puta sam ga vodio na sokolarenje, ali nikada nije poleteo više od krošnji
drveća. Robert ga je nazvao Slabokrili. On je imao severnjačkog sokola po imenu
Grom, koji nikada nije promašio plen. Jednog dana mi je naš deda-stric rekao da
probam s drugom pticom. Rekao je da s Gordokrilim izgledam kao budala, i bio je
u pravu.“ Stanis Barateon se okrete od prozora i utvara koje su plovile po južnom
moru. „Sedmoro mi nikada nisu doneli ni vrapca. Vreme je da probam drugog
sokola, Davose. Crvenog sokola.“

TEON
Kod Hridi nije bilo sigurnog sidrišta, ali je Teon Grejdžoj želeo da vidi zamak
svog oca s mora, onako kako ga je video poslednji put, pre deset godina, kada ga je
ratna galija Roberta Barateona odnela da bude štićenik Edarda Starka. Tog dana je
stajao kraj ograde, slušajući pljuskanje vesala i bubanj za veslače, i gledao kako
Hrid nestaje u daljini. Sada je želeo da je vidi kako narasta, kako se pred njim diže
iz mora.
Ispunjavajući mu želje, Miraham je s mukom obilazio rt, dok su mu jedra
praskala a kapetan proklinjao vetar i svoju posadu, i hirove visokorođenih
gospodičića. Teon je navukao kapuljaču plašta da se zaštiti od kapljica, i sada je
pogledom tražio dom.
Obala je bila sva od oštrog stenja i pretećih litica, a zamak je izgledao kao deo
te celine; kule i zidine i mostovi bili su mu isklesani od istog sivocrnog kamena,
kvašeni istim slanim talasima, nakićeni istim tamnozelenim lišajevima, prošarani
istim izmetom istih morskih ptica. Jezičak zemlje na kome su Grejdžoji podigli
svoju tvrđavu nekada se zarivao kao mač u utrobu okeana, ali su ga talasi
danonoćno tukli, sve dok zemlja nije pukla i rasprsla se, pre mnogo hiljada godina.
Sve što je ostalo bila su tri gola i kamenita ostrva i desetak visokih stena koje su se
dizale iz vode poput stubova hrama nekog morskog božanstva, dok su se besni
talasi penili i lomili među njima.
Sumorna, mračna, zloslutna Hrid je stajala na tim ostrvima i stubovima gotovo
kao da je njihov deo. Spoljni zid ju je odvajao od kopna, kružeći oko podnožja
velikog kamenog mosta opruženog od vrha litice do najvećeg ostrvca, na kome se,
glomazna, uzdizala Velika utvrda. Dalje su bile Kuhinjska utvrda i Krvava utvrda,
svaka na svom ostrvu. Kule i pomoćne zgrade tiskale su se iza, međusobno
povezane natkrivenim arkadama na mestima gde su stubovi bili blizu jedan drugom,
a dugačkim zaljuljanim mostovima od kanapa i drveta na mestima gde nisu.
Morska kula uzdizala se na najdaljem ostrvu, na samom vrhu slomljenog mača,
najstariji deo zamka, okrugla i visoka, a strmi stub na kojem je stajala beše napola
izjeden od neprekidnog udaranja talasa. Podnožje kule beše belo od vekova slanih
kapljica, viši spratovi zeleni od lišaja koji su ih prekrivali poput debelog saga,
nazubljena kruna crna od stražarske vatre koja je gorela svake noći.
Nad Morskom kulom lepršao je barjak njegovog oca. Miraham je bio predaleko
da bi Teon video išta više od samog platna, ali je znao šta se na njemu nalazi:
zlatna džinovska sipa kuće Grejdžoja, pipaka izuvijanih i grabljivih, na crnom
polju. Barjak je vijorio na gvozdenom jarbolu, drhtao je i izvijao se s naletima
vetra, poput ptice koja pokušava da poleti. A ovde napokon nije lepršao jezovuk
Starka, bacajući svoju senku na džinovsku sipu Grejdžoja.
Teon nikada ne beše video dirljiviji prizor. Na nebu iza zamka, tanki crveni rep

komete nazirao se kroz tanke, brze oblake. Čitavim putem od Brzorečja do
Vodogleda Malisteri su se raspravljali o njenom značenju. To je moja kometa, reče
Teon sebi, gurnuvši ruku u krznom obrubljeni plašt da bi dodirnuo kožnu vrećicu
smeštenu u džepu. Unutra je bilo pismo koje mu je dao Rob Stark, hartija koja je
donosila krunu.
„Da li zamak izgleda onako kao što ga pamtiš, moj gospodaru?“ upita
kapetanova kći, privijajući se uz njega.
„Izgleda manji“, priznade Teon, „mada je to možda samo zbog daljine.“
Miraham je bio trbušasti južnjački trgovački brod iz Starigrada, a nosio je vino,
platno i seme da ih razmeni za gvozdenu rudu. Kapetan mu je takođe bio debeli
južnjački trgovac, i od besnog mora koje se penilo oko podnožja zamka drhtale su
mu punačke usne, tako da se držao podalje od obale, dalje nego što se Teonu
sviđalo. Gvozdenrođeni kapetan u dugačkom brodu proveo bi ih oko litica i ispod
visokog mosta koji je povezivao kulu stražaru i Veliku utvrdu, ali ovaj dežmekasti
Starigrađanin nije imao ni znanja ni posade, pa ni želje da tako nešto proba. Zato su
jedrili na sigurnoj udaljenosti, i Teon je morao da se zadovolji da Hrid posmatra iz
daljine. Pa ipak, Miraham se žestoko borio da ne udari u to stenje.
„Mora da je tamo vetrovito“, primeti kapetanova kći.
On se nasmeja. „I vetrovito, i hladno, i vlažno. Teško je to i surovo mesto, ako
ćemo pravo... ali mi je gospodar otac jednom rekao da na surovim mestima rastu
surovi ljudi, a surovi ljudi vladaju svetom.“
Kapetanovo lice bilo je jednako zeleno kao more kada je prišao Teonu,
poklonio se i upitao: „Možemo li sada da krenemo za luku, moj gospodaru?“
„Možete“, reče Teon, dok mu je u uglovima usana lebdeo slabašan osmejak.
Obećano zlato pretvorilo je Starigrađanina u besramnu ulizicu. Putovanje bi bilo
mnogo drugačije da je u Vodogledu čekao dugački brod sa ostrva, kao što se on
nadao. Gvozdenrođeni kapetani bili su gordi i ćudljivi, ničija krv nije im ulivala
strahopoštovanje. Ostrva su bila premala za strahopoštovanje, a dugački brod još i
manji. Ako je svaki kapetan bio kralj na svom brodu, kao što se često govorilo, nije
ni bilo čudo što su ostrva zvali Zemljom deset hiljada kraljeva. A kada si video
svoje kraljeve kako seru preko brodske ograde i pozelene za vreme oluje, teško je
da im se klanjaš i pretvaraš se da su bogovi. „Utopljeni bog stvara ljude“, rekao je
jednom stari kralj Aron Crvenoruki, pre mnogo hiljada godina, „ali ljudi stvaraju
krune.“
Dugački brod bi takođe prevalio put za dvostruko kraće vreme. Miraham je
zapravo bio jedno tromo korito, i on ne bi voleo da se nađe na njemu u oluji. Ipak,
Teon nije hteo da se preterano žali. Bio je tu, neutopljen, a putovanje mu je pružilo
i izvesnu razonodu. On obgrli kapetanovu kćer jednom rukom. „Pozovi me kada
stignemo u Gospodluku“, reče njenom ocu. „Bićemo dole, u mojoj kabini.“ Zatim
povede devojku ka krmi, dok je njen otac namrgođeno i ćutke gledao kako odlaze.
Kabina je zapravo bila kapetanova, ali je data Teonu na korišćenje nakon što su

isplovili iz Vodogleda. Kapetanova kći mu nije bila data na korišćenje, ali mu je
ipak drage volje došla u krevet. Čaša vina, malo šaputanja, i eto ti nje. Devojka je
bila malo predebela za njegov ukus, kože mutne kao kaša, ali su mu njene grudi
lepo ispunjavale šake, i bila je devica kada ju je prvi put uzeo. To je bilo neobično
za njene godine, ali je Teonu bilo zanimljivo. Činilo mu se da kapetan zbog toga
nije najsrećniji, ali je Teona i to zabavljalo, to što ga je gledao kako guta bes dok
deklamuje ljubaznosti velikom lordu, a pred očima mu se neprekidno njiše obećana
vreća zlata.
Dok je Teon skidao vlažni plašt, devojka reče: „Mora da si tako srećan što si
ponovo kod kuće, moj gospodaru. Koliko si godina bio odsutan?“
„Deset, ili gotovo toliko“, odgovori joj on. „Bio sam desetogodišnji dečak kada
su me odveli u Zimovrel kao štićenika Edarda Starka.“ Zvanično štićenika, ali
zapravo taoca. Pola života kao talac... ali ne više. Njegov život je ponovo samo
njegov, a Starkova nema nigde na vidiku.
On privuče kapetanovu kćer k sebi i poljubi je u uho. „Skini plašt.“
Ona obori oči, iznenada stidljiva, ali ga posluša. Kada joj teška odeća,
isprskana morskom vodom, pade s ramena na pod, ona se blago pokloni i nervozno
osmehnu. Izgledala je prilično glupavo kada se smešila, ali on od žena nikada nije
ni zahtevao da budu pametne. „Priđi“, reče joj.
Ona priđe. „Nikada nisam videla Gvozdena ostrva.“
„Blago tebi.“ Teon je pogladi po kosi. Bila je bujna i tamna, mada je vetar beše
zamrsio. „Ostrva su stroga i kamena, bez mnogo topline i radosti. Smrt ovde nikada
nije daleko, a život je oskudan i škrt. Ljudi provode noći u ispijanju piva i
raspravama čija je sudbina gora, da li ribara koji se bore s morem ili seljaka koji
pokušavaju da uzgaje nešto na posnom i tankom zemljištu. Ako ćemo pravo,
rudarima je najgore, lome kičme dole u mraku, a radi čega? Gvožđe, olovo, kalaj,
to su naša blaga. Nije ni čudo što su se od davnina gvozdenljudi bavili pljačkom.“
Glupača kao da ga nije slušala. „Mogla bih da pođem na kopno s tobom“, reče.
„I hoću, ako ti to želiš...“
„Možeš da pođeš na kopno“, složi se Teon, stegnuvši joj dojku, „ali, bojim se,
ne sa mnom.“
„Radila bih ti u zamku, moj gospodaru. Umem da čistim ribu i pečem hleb, i još
da bućkam maslac. Otac kaže da je moj paprikaš od ljutih kraba najbolji koji je
ikada okusio. Mogao bi da mi nađeš mesto u kuhinji, a ja bih ti pravila paprikaš od
ljutih kraba.“
„А noću bi mi grejala krevet?“ On dohvati vezice njenog prsluka i poče da ih
razvezuje spretnim i izvežbanim prstima. „Nekada bih te možda odneo kući kao
ratni plen i zadržao te za ženu, htela ti to ili ne. Gvozdenljudi su tako radili u stara
vremena. Čovek je imao svoju kamenu suprugu, svoju pravu nevestu,
gvozdenrođenu kao što je i on, ali je imao i slane supruge, žene zarobljene u
pljački.

Devojčine oči se raširiše, i to ne zato što joj je otkrio grudi. „Bila bih ti slana
žena, moj gospodaru.“
„Bojim se da su ti dani prošlost.“ Teonov prst obiđe oko jedne teške dojke, pa
krenu ka debeloj smeđoj bradavici. „Više ne smemo da jedrimo na vetru s ognjem i
mačem i otimamo šta nam se prohte. Sada grebuckamo po zemlji i bacamo udice u
more kao i drugi ljudi, i smatramo da smo srećni ako imamo dovoljno usoljenog
bakalara i ovsene kaše za zimu.“ On uze bradavicu u usta i ugrize je tako da ona
uzdahnu.
„Stavi ga ponovo u mene, ako ti je po volji“, prošapta mu ona u uho dok je
sisao.
Kada je digao glavu s njenih grudi, na koži joj ostade tamnocrven trag. „Ро volji
mi je da te naučim nečem novom. Raskopčaj me i zadovolji me ustima.“
„Ustima?“
Palac mu lagano pređe preko njenih punih usana. „Ove usne su stvorene za to,
dušice. Kada bi mi bila slana žena, radila bi sve što ti naredim.“
Spočetka je bila strašljiva, ali je za tako glupu devojku veoma brzo učila, što je
Teonu prijalo. Usta su joj bila vlažna i slatka kao pička, a ovako nije morao da
sluša njeno besmisleno brbljanje. Nekada bih je stvarno zadržao kao slanu ženu,
pomisli dok je provlačio prste kroz njenu zamršenu kosu. Nekada. Kada smo se
držali Starih običaja, živeli od sekire a ne od pijuka, uzimali šta smo hteli, bilo
to bogatstvo, žene ili slava. U ta vremena, gvozdenrođeni nisu radili u rudnicima;
to je bio posao za zarobljenike dovedene sa pohoda, kao što su bili i jadni poslovi
obrađivanja zemlje i čuvanja koza i ovaca. Rat je bio pravo zanimanje za
gvozdenljude. Utopljeni bog ih je stvorio da pljačkaju i siluju, da stvaraju
kraljevstva i ispisuju svoja imena u vatri, krvi i pesmama.
Egon Zmaj uništio je Stare običaje kada je spalio Crnog Harena, vratio
Harenovo kraljevstvo slabićima iz rečnih zemalja i sveo Gvozdena ostrva na
beznačajnu zabit mnogo većeg kraljevstva. A ipak su se stare crvene priče i dalje
pričale oko vatri od naplavljenog drveta i oko dimljivih ognjišta svuda po
ostrvima, čak i u visokim kamenim dvoranama Hridi. Teonov otac je među svojim
titulama imao i onu gospodara kosca, a reči Grejdžoja hvalisavo su tvrdile: Mi ne
sejemo.
Lord Belon je svoju bunu i digao više da bi vratio Stare običaje nego zbog
isprazne taštine krune. Robert Barateon je krvlju ispisao kraj te priče, uz pomoć
svog prijatelja Edarda Starka, ali nijedan od njih više nije živ. Obična deca sada
vladaju umesto njih, a kraljevstvo što ga je iskovao Egon Osvajač razbijeno je i
rascepkano. Došlo je doba, pomisli Teon dok je kapetanova kći klizila usnama po
čitavoj njegovoj dužini, doba, dan i čas, a ja sam taj čovek. Iskrivljeno se
osmehnu, pitajući se šta će mu otac reći kada mu Teon saopšti da je on, najmlađi,
dete i talac, da je on uspeo tamo gde lord Belon nije.
Vrhunac ga je obuzeo iznenadno kao oluja, i on ispuni devojčina usta svojim

semenom. Zapanjena, ona pokuša da se otrgne, ali je Teon čvrsto uhvati za kosu.
Malo kasnije, priljubi se uz njega. „Da li sam zadovoljila mog gospodara?“
„Jesi“, reče joj on.
„Bilo je slano“, promrmlja ona.
„Kao more?“
Ona klimnu glavom, „Uvek sam volela more, moj gospodaru.“
„Kao i ja“, reče on, dokono joj se igrajući bradavicom. To beše istina. Za ljude
s Gvozdenih ostrva, more je predstavljalo slobodu. Toga se setio tek kada je
Miraham razvio jedra u Vodogledu. Zvuci su mu probudili stara osećanja: škripa
drveta i konopa, glasne kapetanove naredbe, stenjanje jedara kada ih vetar napne,
zvuci dobro znani kao kucanje njegovog vlastitog srca, i jednako prijatni. To
moram da zapamtim, zareče se Teon samome sebi. Nikada više ne smem otići
daleko od mora.
„Povedi me sa sobom, moj gospodaru“, stade da ga preklinje kapetanova kći.
„Ne moram da idem u tvoj zamak. Mogu da ostanem u nekoj varoši i da ti budem
slana supruga.“ Ona pokuša da mu pomiluje obraz.
Teon Grejdžoj joj odgurnu ruku, pa ustade s ležaja. „Moje mesto je u Hridi, a
tvoje na ovom brodu.“
„Ne mogu više da ostanem ovde.“
On zaveza čakšire. „Zašto?“
„Moj otac“, reče mu ona. „Kada odeš, kazniće me, moj gospodaru. Svašta će mi
govoriti i tući će me.“
Teon uze plašt s kuke i ogrnu se. „Takvi su ti očevi“, priznade, pa zakači plašt
srebrnim brošem. „Reci mu da bi trebalo da je srećan. Koliko sam te puta jebao,
verovatno nosiš dete. Nema svaki čovek tu čast da podiže kraljevsko kopile.“ Ona
ga glupavo pogleda, tako da je on tu ostavi.
Miraham je obilazio šumovit rt. Pod strmom, borovima obraslom liticom,
desetak ribarskih čamaca izvlačilo je mreže. Velika koga držala se podalje od njih,
sporo se, uz mnoga skretanja, krećući uz vetar. Teon ode do pramca da bi bolje
video. Najpre ugleda zamak, uporište Botlija. U njegovom detinjstvu, bio je
izgrađen od balvana i pruća, ali ga je Robert Barateon spalio do temelja. Lord
Savani se potom odlučio da gradi od kamena, i sada je na vrhu brega stajala mala
četvrtasta utvrda. Bledozelene zastave visile su sa zdepastih ugaonih kula, svaka
oslikana jatom srebrnastih riba.
Pod sumnjivom zaštitom malog ribljeg zamka ležalo je selo Gospodluka, čije je
pristanište vrvelo od brodova. Kada je poslednji put video Gospodluku, bila je
zadimljena pustoš; kosturi spaljenih dugačkih brodova i razbijenih galija razbacani
po kamenitoj obali poput kostiju mrtvih levijatana, a kuće tek razvaljeni zidovi i
gomile hladnog pepela. Nakon deset godina, nije više bilo mnogo tragova rata.
Seljani su od starog kamenja sagradili nove kolibe i isekli sveže busenove za
krovove. Novu su krčmu podigli pored pristaništa, dvaput veću od stare, s

prizemljem od tesanog kamena i dva sprata od balvana. Obredište iza nje, međutim,
ne beše ponovo sagrađeno; samo je sedmostrani temelj ostao na mestu gde je
nekada stajalo. Izgleda da je gnev Roberta Barateona ogadio gvozdenljudima nove
bogove.
Teona su više zanimali brodovi nego bogovi. Među jarbolima bezbrojnih
ribarskih barki primetio je tirošku trgovačku galiju kako se istovaruje kraj trome
ibenske koge s koritom premazanim crnom smolom. Mnoštvo dugačkih brodova,
njih bar pedeset ili šezdeset, bilo je usidreno ili nasukano na šljunkovitu obalu,
malo severnije odatle. Na nekim jedrima stajali su grbovi drugih ostrva: krvavi
mesec Vinča, okovani crni ratni rog lorda Gudbradera, srebrna kosa Harloua. Teon
potraži Tišinu svog strica Jurona. Od tog vitkog i strašnog crvenog broda nije bilo
ni traga, ali zato vide Džinovsku sipu svog oca, pramca ukrašenog sivim
gvozdenim šiljkom u obliku stvorenja po kome je brod i dobio ime.
Da li ga lord Belon očekuje, pa je digao barjake Grejdžoja? Ruka mu ponovo
kliznu pod plašt, do kožne kese. Niko nije znao za pismo, sem Roba Starka; nisu
bili toliko glupi da svoje tajne prepuste ptici. Ipak, ni lord Belon nije bio glup.
Sasvim je moguće da je pretpostavio zašto mu se sin napokon vraća kući, i da je
shodno tome i postupio.
Ta pomisao nije mu prijala. Rat njegovog oca odavno je okončan, i izgubljen.
Ovo je bio Teonov čas - njegov plan, njegova slava, a s vremenom, i njegova
kruna. Ali ako se dugački brodovi okupljaju...
Možda je to samo predostrožnost, kad se malo bolje razmisli. Odbrambeni
manevar, da se rat ne proširi preko mora. Starci su po prirodi oprezni. Otac mu je
sada starac, kao i stric Viktarion, zapovednik gvozdene flote. Stric Juron je nešto
sasvim drugo, o, da, ali Tišina kao da nije bila u luci. Tako je bolje, reče Teon
sebi. Ovako ću moći da udarim još brže.
Dok se Miraham približavao kopnu, Teon se nemirno šetkao po palubi,
osmatrajući obalu. Nije očekivao da na dokovima zatekne lorda Belona lično, ali
će mu otac sigurno poslati nekoga da ga sačeka. Kućeupravitelja Silasa
Kiseloustog, lorda Botlija, možda čak i Dagmera Brazdibradu. Dobro bi bilo
ponovo videti Dagmerovo užasno staro lice. Sigurno im je već stigao glas o
njegovom dolasku. Rob je poslao gavranove iz Brzorečja, a kada u Vodogledu nisu
zatekli dugački brod, i Džejson Malister je poslao svoje ptice za Hrid,
pretpostavljajući da su Robove stradale.
A ipak nije video poznata lica, ni počasnu gardu koja čeka da bi ga otpratila od
Gospodluke do Hridi, već samo seljane koji su se bavili svojim svakodnevnim
poslovima. Lučki radnici kotrljali su vinsku burad s tiroške trgovačke lađe, ribari
su nudili svoj ulov, deca trčala i igrala se. Sveštenik u odori Utopljenog boga
vodio je dva konja niz šljunkovitu obalu, dok se iznad njega neka drolja naginjala
kroz prozor krčme, dozivajući dvojicu ibenskih mornara.
Šačica gospodlučkih trgovaca beše se okupila da dočeka brod. Dovikivali su

pitanja dok se Miraham privezivao. „Stižemo iz Starigrada“, odgovori im kapetan,
„nosimo jabuke i narandže, vina sa Senice, perje s Letnjih ostrva. Imam bibera,
pletene kože, balu mirske čipke, ogledala za gospu, dve starigradske harfe, u živom
niste milozvučnije čuli.“ Mostić se spusti uz škripu i glasan udarac. „А doveo sam
vam i naslednika vašeg lorda.“
Gospodlučani se zagledaše u Teona praznim, volovskim očima, i on shvati da ne
znaju ko je. To ga razbesne. On utisnu zlatnog zmaja u kapetanovu šaku. „Nek tvoji
ljudi iznesu moje stvari.“ Ne sačekavši na odgovor, siđe niz mostić. „Krčmaru“,
zareža, „treba mi konj.“
„Biće tvoja volja, moj gospodaru“, odgovori čovek, čak se ni ne poklonivši.
Zaboravio je kako drski gvozdenrođeni umeju da budu. „Reko bi’ da imam jednog
što mož’ da posluži. Ku’ ćeš da jašiš, moj gospodaru?“
„Za Hrid.“ Budala ga još nije prepoznavala. Trebalo je da obuče svoj najbolji
dublet, sa džinovskom sipom izvezenom na grudima.
„Trebo bi odma’ da kreneš, da stigneš u Hrid pre mraka“, reče krčmar. »Moj
momak će poći s tobom da ti pokaže put.“
„Tvoj momak nije potreban“, začu se dubok glas, „niti tvoj konj. Ja ću otpratiti
svog bratanca do kuće njegovog oca.“
Govorio je sveštenik koga je video kako vodi konje niz obalu. Dok se čovek
približavao, meštani su savijali kolena, a Teon ču krčmara kako mrmlja:
„Mokrokosi.“
Visok i mršav, prodornih crnih očiju i nosa nalik na kljun, sveštenik je bio
odeven u iskrpljenu zelenu, sivu i plavu odoru, u bojama Utopljenog toga. Mešina
za vodu visila mu je pod miškom, na kožnom kaišu, a niti od suvih morskih trava
bile su mu upletene kroz crnu, do pasa dugačku kosu i nepotkresanu bradu.
Teon se priseti. U jednom od svojih retkih i kratkih pisama, lord Belon je javio
kako mu je najmlađeg brata za vreme oluje progutalo more, i kako je postao sveti
čovek nakon što je bezbedno uspeo da ispliva na obalu. „Striče Erone?“ reče
sumnjičavo.
„Bratanče Teone“, odgovori sveštenik. „Tvoj gospodar otac mi je naložio da te
dovedem. Hajde.“
„Samo trenutak, striče.“ On se okrenu nazad ka Mirahamu. „Moje stvari!“
naredi kapetanu.
Mornar mu dodade dugački luk od tisovine i tobolac sa strelama, ali mu
kapetanova kći donese zavežljaj s dobrom odećom. „Moj gospodaru.“ Oči su joj
bile crvene. Kada uze zavežljaj, učini mu se da će pokušati da ga zagrli, tu, pred
svojim vlastitim ocem i njegovim stricem sveštenikom, i pred pola ostrva.
Teon se vešto izmače. „Imaš moju zahvalnost.“
„Molim te“, reče ona, „ја te stvarno volim, moj gospodaru.“
„Moram da krenem.“ On požuri za stricem, koji već beše odmakao niz dok. Teon
ga pristiže u desetak dugačkih koraka. „Nisam očekivao tebe, striče. Nakon deset

godina, mislio sam da će moj gospodar otac i gospa mati možda doći lično, ili
poslati Dagmera sa počasnom gardom.“
„Nije na tebi da sudiš o naređenjima lorda kosca od Hridi.“ Sveštenikovo
držanje bilo je ledeno, ni nalik na čoveka koga je Teon pamtio. Eron Grejdžoj bio
je najtopliji od njegovih stričeva, bezbrižan i brz na smehu, ljubitelj pesama, piva i
žena. „А što se Dagmera tiče, Brazdibrada je otišao na Veliki Vik po zapovesti
tvoga oca, da digne Stounhause i Drame.“
„Zbog čega? Zašto se okupljaju dugački brodovi?“
„Zašto su se dugački brodovi i kada okupljali?“ Stric mu beše ostavio konje
privezane pred krčmom. Kada stigoše do njih, on se okrenu ka Teonu. „Reci mi
istinu, bratanče. Da li se sada moliš vučjim bogovima?“
Teon se retko kada uopšte i molio, ali to nije bilo nešto što bi priznao
svešteniku, pa čak ni rođenom bratu svoga oca. „Ned Stark se molio drvetu. Ne,
nije me briga za bogove Starka.“
„Dobro. Klekni.“
Tlo je bilo blatno i kamenito. „Striče, ja...“
„Klekni. Ili si sada previše gord, vratio si nam se kao gospodičić sa zelenih
zemalja?“
Teon kleknu. Imao je svoj cilj, a možda će mu biti potrebna i Eronova pomoć da
ga ostvari. Pomisli kako je kruna vredna malo blata i konjske balege na čakširama.
„Pogni glavu.“ Digavši mešinu, njegov stric izvuče čep i usmeri tanak mlaz
morske vode na Teonovu glavu. Ona mu natopi kosu i curnu preko čela u oči. Obli
mu i obraze, a potočić mu skliznu pod plašt i dublet, pa niz leđa, hladna rečica duž
kičme. Od soli ga zapekoše oči, i on jedva zadrža uzvik. Osećao je okean na
usnama. „Nek se Teon, tvoj sluga, ponovo rodi iz mora, kao što si se rodio i ti“,
zapevao je Eron Grejdžoj. „Blagosiljaj ga solju, blagosiljaj ga kamenom,
blagosiljaj ga čelikom. Bratanče, znaš li još reči?“
„Što je mrtvo nikada neće umreti“, reče Teon, prisećajući se.
„Što je mrtvo nikada neće umreti“, ponovi njegov stric, „već će se dići ponovo,
tvrđe i jače. Ustani.“
Teon ustade, treptanjem zadržavajući suze od soli u očima. Ćutke, stric začepi
mešinu, odveza konja i uzjaha. Teon učini isto. Krenuše zajedno, ostavljajući krčmu
i luku za sobom, naviše, kraj zamka lorda Botlija, u kamena brda. Sveštenik više ne
izgovori ni reč.
„Proveo sam pola života daleko od kuće“, pokuša Teon naposletku. „Da li su se
ostrva izmenila?“
„Ljudi love ribu u moru, kopaju zemlju i umiru. Žene rađaju decu u krvi i bolu, i
umiru. Noć sledi dan. Vetrovi i plime ostaju. Ostrva su onakva kakvim ih je naš
bog stvorio.“
Bogovi, što je postao mračan, pomisli Teon. „Da li ću u Hridi zateći i sestru i
gospu majku?“

„Nećeš. Majka ti živi na Harlou, sa svojom sestrom. Tamo je manje surovo, a
nju muči kašalj. Sestra ti je povela Crni Vetar na Veliki Vik, sa porukama od tvog
gospodara oca. Uskoro će se vratiti, u to možeš biti siguran.“
Teonu nije trebalo reći da je Crni Vetar Ašin dugački brod. Sestru nije video
deset godina, ali je bar to o njoj znao. Beše mu čudno što ga je tako nazvala, budući
da je Rob Stark imao vuka po imenu Sivi Vetar. „Starkovi su sivi, a Grejdžoji
crni“, promrmlja on osmehujući se, „ali izgleda da i jedni i drugi volimo da se
hvališemo.“
Sveštenik na to nije imao šta da kaže.
„А šta je s tobom, striče?“ upita Teon. „Nisi bio sveštenik kada su me odveli s
Hridi. Sećam se kako si pevao stare pljačkaške pesme stojeći na stolu s rogom piva
u ruci.“
„Mlad sam bio, i gord“, reče Eron Grejdžoj, „ali je more spralo moje ludosti i
taštine. Taj se čovek utopio, bratanče. Pluća mu je napunila morska voda, a ribe su
mu pojele koprenu sa očiju. Kada sam se ponovo digao, jasno sam video.“
Lud je koliko i mračan. Teon je voleo uspomene na starog Erona Grejdžoja.
„Striče, zašto je moj otac pozvao svoje mačeve i jedra?“
„Bez sumnje će ti to reći u Hridi.“
„Voleo bih da sada znam šta smera.“
„Od mene to nećeš saznati. Imamo naređenje da o tome ne pričamo ni sa kim.“
„Čak ni sa mnom ?“ U Teonu zaplamsa bes. On je vodio ljude u rat, lovio s
kraljem, ovenčao se slavom u turnirskim bitkama do poslednjeg, jahao s Brindenom
Crnom Ribom i Velidžonom Amberom, borio se u Šaputavoj šumi, odvukao u
krevet više devojaka nego što je pamtio, a ipak se stric prema njemu ophodi kao da
je i dalje desetogodišnji dečak. „Ako moj otac pravi planove za rat, ja moram da ih
znam. Ja nisam bilo ko. Ja sam naslednik Hridi i Gvozdenih ostrva.“
„А to ćemo“, reče njegov stric, „tek da vidimo.“
Reči padoše kao šamar. „То ćemo tek da vidimo? Oba brata su mi mrtva. Ja
sam jedini živi sin svog oca.“
„Živa ti je i sestra.“
Aša, pomisli on smeteno. Bila je tri godine starija od Teona, ali ipak... „Žena
može da nasledi tek ako nema neposrednog muškog naslednika“, glasno se
usprotivi. „Upozoravam te, niko mi prevarom neće oteti moja prava.“
Stric zabrunda. „Ti upozoravaš slugu Utopljenog boga, dečače? Zaboravio si
više nego što znaš. A još si veća budala ako misliš da će tvoj gospodar otac ikada
predati ova sveta ostrva jednom Starku. Sada ućuti. Put je dovoljno dugačak i bez
tvog svračjeg brbljanja.“
Teon zadrža jezik za zubima, mada ne bez muke. Znači, tako stoje stvari,
pomisli. Kao da deset godina provedenih u Zimovrelu mogu da stvore Starka. Lord
Edard ga je podigao među vlastitom decom, ali Teon nikada nije bio jedan od njih.

Čitav zamak, od ledi Stark do poslednje kuhinjske sudopere, znao je da je on talac
koji jamči za dobro ponašanje svoga oca, i tako je sa njim i postupao. Čak su se i
prema kopiletu Džonu Snežnom ophodili s više poštovanja nego prema njemu.
Lord Edard je s vremena na vreme pokušavao da izigrava oca, ali je za Teona
on uvek ostao čovek koji je na Hrid doneo vatru i krv, i odveo ga od kuće. Kao
dečak, živeo je u strahu od Starkovog strogog lica i velikog tamnog mača. Žena mu
je bila čak i dalja i sumnjičavija.
Što se njihove dece tiče, mlađa su bila tek balava dečurlija tokom većine godina
provedenih u Zimovrelu. Samo su Rob i njegov niskorođeni polubrat Džon Snežni
bili dovoljno veliki da bi zavredeli njegovu pažnju. Kopile je bio potuljen momak,
lako uvredljiv, ljubomoran na Teonovo visoko poreklo i naklonost koju mu je Rob
pružao. A prema samom Robu Teon je osećao izvesnu privrženost, kao prema
mlađem bratu... ali će najbolje biti da to ne spominje. U Hridi se, izgleda, stari
ratovi još vode. To nije smelo da ga iznenadi. Gvozdena ostrva žive u prošlosti;
sadašnjost je preteška i pregorka da se podnese. Osim toga, otac i stričevi su mu
stari, a stari lordovi su uvek takvi; nose svoje prašnjave omraze u grob, ništa ne
zaboravljajući, a opraštajući još i manje.
Isto je bilo i sa Malisterima, njegovim saputnicima od Brzorečja do Vodogleda.
Patrek Malister nije bio loš momak; delili su ljubav prema curama, vinu i
sokolarenju. Ali kada je star i lord Džejson video da mu je naslednik previše
zavoleo Teonovo društvo, odveo je Patreka u stranu da ga podseti da je Vodogled
podignut radi odbrane obale od pljačkaša s Gvozdenih ostrva, od kojih su
Grejdžoji bili glavni. Njihov Ječeći toranj dobio je ime po svom ogromnom
bronzanom zvonu, koje je od davnina pozivalo građane i seljake u zamak kada bi se
dugački brodovi pomolili na zapadnom obzorju.
„Nije bitno što se zvono oglasilo samo jednom za tri stotine godina“, rekao je
Patrek Teonu sutradan, dok je s njim delio očeva upozorenja i vrč vina od zelenih
jabuka.
„Kada je moj brat napao Vodogled“, rekao je Teon. Lord Džejson ubio je
Rodrika Grejdžoja pod zidinama zamka, i bacio gvozdenljude nazad u zaliv. „Ako
tvoj otac misli da zbog toga želim da mu se svetim, to je samo zato što nikada nije
upoznao Rodrika.“
Smejali su se tome dok su jurili jednoj pohotnoj i mladoj mlinarevoj ženi koju je
Patrek znao. Šteta što Patrek nije sada ovde sa mnom. Malister ili ne, bio je
mnogo prijatniji saputnik od ovog mračnog starog sveštenika u koga se pretvorio
njegov stric Eron.
Staza kojom su jahali vijugala je sve više i više, u gola i kamenita brda. Uskoro
više nisu videli more, mada je rezak miris soli i dalje prožimao vlažni vazduh. Išli
su ravnomemo i sporo, minuvši pastirevu kolibu i napušteni rudnik. Ovaj novi,
pobožni Eron Grejdžoj nije bio preterano razgovorljiv. Jahali su u mračnoj tišini.
Konačno, Teon to više nije mogao da podnese. „Rob Stark je sada gospodar

Zimovrela“, reče.
Eron nastavi da jaše. „Jedan vuk je nalik drugome.“
„Rob je raskinuo podaništvo Gvozdenom prestolu i krunisao sebe za Kralja na
Severu. Rat je.“
„Gavrani meštara lete preko soli isto kao i preko stena. Te vesti su stare i
hladne.“
„One znače novi dan, striče.“
„Svako jutro znači novi dan, isti kao i prethodni.“
„U Brzorečju bi ti rekli nešto drugo. Kažu da je crvena kometa vesnik novog
doba. Glasnik bogova.“
„I jeste znak“, složi se sveštenik, „ali od našeg boga, ne od njihovog. Ona je
plamen Utopljenog boga izašlog iz mora, i najavljuje da se diže plima. Vreme je da
razvijemo jedra i krenemo u svet s ognjem i mačem, kao što je i on uradio.“
Teon se osmehnu. „Potpuno se slažem.“
„Čovek se slaže s bogom kao što se kišna kap slaže s olujom.“
Ova kišna kap jednog će dana biti kralj, starče. Teonu beše preko glave
mračnjaštva njegovog strica. On obode konja, pa otkasa napred, smeškajući se.
Bio je skoro suton kada stigoše do zidina Hridi, polumeseca tamnog kamenja
koje je spajalo dve litice, s kulom stražarom u središtu i po tri četvrtasta tornja s
obe strane. Teon je jasno video ožiljke od kamenja iz katapulta Roberta Barateona.
Nova južna kula dizala se iz ruševina stare, kamen joj je bio svetlije siv, i još ga
nisu prekrili lišajevi. Tu je Robert uspeo da se probije, uspentravši se preko
slomljenog kamenja i leševa, s buzdovanom u šaci i Nedom Starkom kraj sebe.
Teon je to posmatrao iz sigurnosti Morske kule, a ponekad je u snovima još video
baklje i čuo tupu grmljavinu rušenja.
Kapija ga je dočekala otvorena, zarđala gvozdena rešetka beše podignuta.
Stražari na zidinama su očima stranaca gledali kako se Teon Grejdžoj napokon
vraća kući.
Iza spoljnjeg zida nalazilo se pedesetak jutara kopna stisnutog između neba i
mora. Tu su stajale štale i štenare, i još poneka pomoćna zgrada. Ovce i svinje
tiskale su se u oborima, dok su psi slobodno jurcali naokolo. Južno su se nalazile
litice i široki kameni most koji je vodio do Velike utvrde. Skačući iz sedla, Teon
začu huk talasa. Konjušar priđe da mu prihvati konja. Dvoje mršave dece i
nekoliko uznika zurili su u njega tupim očima, ali nigde nije bilo ni njegovog
gospodara oca niti bilo koga drugog koga je pamtio iz detinjstva. Sumorna i
mračna dobrodošlica, pomisli.
Sveštenik ne sjaha. „Nećeš da prenoćiš i podeliš meso i medovinu sa nama,
striče?“
„Rečeno mi je samo da te dovedem. Doveden si. Sada se vraćam poslovima
našeg boga.“ Eron Grejdžoj okrenu konja i sporo izjaha ispod blatnjavih šiljaka
kapijske rešetke.

Grbava stara veštica u bezobličnoj sivoj haljini oprezno mu priđe. „Moj
gospodaru, poslana sam da te odvedem do tvojih odaja.“
„Ро čijoj naredbi?“
„Tvog gospodara oca, moj gospodaru.“
Teon skide rukavice. „Znači, znaš ko sam. Zašto moj otac nije ovde da me
pozdravi?“
„On te čeka u Morskoj kuli, moj gospodaru. Kad se odmoriš od puta.“
A ja sam mislio da je Ned Stark hladan. „А ko si ti?“
„Helija, staram se o zamku za tvog gospodara oca.“
„Nekada je Silas ovde bio kućeupravitelj. Zvali su ga Kiselousti.“ Čak i sada,
Teon se sećao vinskog smrada njegovog daha.
„Umro pre pet godina, moj gospodaru.“
„А šta je s meštrom Kalenom, gde je on?“
„Počiva u moru. Vendamir se sada stara o gavranovima.“
Kao da sam ovde stranac, pomisli Teon. Ništa se nije promenilo, a ipak se
promenilo sve.
„Odvedi me do mojih odaja, ženo.“ naredi. Ukočeno se poklonivši, ona ga
povede preko pojasa kopna do mosta. Bar je on bio onakav kakvog ga je pamtio;
drevno kamenje klizavo od morske pene i prošarano lišajevima, more pod njim
razbesnelo kao kakva velika divlja zver, slani vetar što čupa odeću.
Kad god je zamišljao povratak kući, uvek je očekivao da će se vratiti u udobnu
spavaću sobu u Morskoj kuli, u kojoj je spavao kao dete. Umesto toga, starica ga je
povela u Krvavu utvrdu. Tu su hodnici bili veći i bolje namešteni, ali ništa manje
hladni i vlažni. Teon je dobio nekoliko ledenih soba s tavanicama tako visokim da
su nestajale u mraku. Više bi mu prijale da nije znao da je baš po tim odajama
Krvava utvrda i dobila svoje ime.
Pre hiljadu godina, sinovi Rečnog kralja tu su pobijeni, isečeni u posteljama na
komade, da bi im zatim delovi tela bili poslati ocu na kopno.
Ali Grejdžoji nisu nikada ubijani u Hridi, osim vrlo retko, mahom od bratskih
ruku, a njemu su oba brata bila mrtva. Nije ga strah od duhova naterao da se osvrne
oko sebe s gađenjem. Zidne tapiserije bile su zelene od buđi, dušeci ulegnuti i
plesnivog mirisa, rogozina na podu stara i krta. Mnoge su godine prošle otkako su
te odaje poslednji put otvarane. Vlaga je probijala do kostiju. „Donesi mi lavor
vrele vode i zapali vatru u ovom kaminu“, reče on veštici. „Postaraj se da mangale
upale i u ostalim sobama, da rasteraju hladnoću. I, smilujte se bogovi, dovedi
smesta nekoga ovamo da promeni ovu rogozinu.“
„Da, moj gospodaru. Biće tvoja volja.“ Ona uteče.
Nakon nekog vremena, doneli su vrelu vodu koju je tražio. Jedva da je bila
mlaka, i ubrzo se sasvim ohladila, a pride je bila i morska, ali je poslužila da spere
prašinu dugačkog puta s lica, kose i ruku. Dok su mu dva uznika raspaljivala

mangale, Teon svuče svoju od puta prljavu odeću i obuče se da izađe pred oca.
Odabrao je čizme od gipke crne kože, meke srebrnastosive čakšire od jagnjeće
vune, crni somotski dublet sa zlatnom džinovskom sipom Grejdžoja navezenom na
grudima. Oko vrata je stavio tanan zlatni lanac, oko struka opasao kaiš od izbeljene
svetle kože. Okačio je bodež na jedno, a dugački mač na drugo bedro, u prugastim
crno-zlatnim koricama. Isukavši bodež, on mu palcem oproba oštricu, pa izvuče
brus iz vreće o pasu i nekoliko puta pređe preko nje. Ponosio se time što mu je
oružje uvek oštro. „Kada se vratim, očekujem toplu sobu i čiste rogozine“, upozori
uznike dok je navlačio crne rukavice čija je svila bila ukrašena bogatim vijugavim
šarama od zlatne žice.
Teon se vrati u Veliku utvrdu preko natkrivenog kamenog mostića, a zvuci
njegovih koraka stapali su se s neprekidnom grmljavinom mora pod njim. Da bi
stigao do Morske kule na njenom iskrivljenom stubu, morao je da pređe još tri
mosta, svaki uži od prethodnog. Poslednji je bio načinjen od konopa i drveta, a
kako su ga šibali naleti vlažnog morskog vetra, uvijao se pod nogama kao da je živ.
Teonu se zavrte u glavi već na pola puta. Duboko pod njim, talasi su bacali uvis
visoke perjanice pene, lomeći se o stene. Kao dečak, imao je običaj da trči preko
tog mosta, čak i po mrklom mraku. Dečaci veruju da ništa ne može da im naudi,
prošaptaše mu sumnje. Odrasli ljudi su pametniji.
Vrata su bila od sivog drveta, s gvozdenim zakivcima, i Teon shvati da su
zatvorena iznutra. On stade da udara pesnicama, i prokle kada mu jedna cepka
zapara tkaninu rukavice. Drvo je bilo vlažno i plesnivo, gvozdeni zakivci zarđali.
Tren kasnije, vrata iznutra otvori gardista u crnom gvozdenom grudnom oklopu i
plitkoj kacigi. „Ti si sin?“
„Sklanjaj mi se s puta, inače ćeš naučiti ko sam ja.“ Čovek se skloni u stranu.
Teon se uspe uz zavojite stepenice do ličnih odaja. Zateče svog oca kako sedi kraj
mangala, u odori od fokinog krzna teškog mirisa, koja ga je prekrivala od glave do
pete. Kada začu bat čizama na kamenu, gospodar Gvozdenih ostrva diže pogled da
odmeri svog poslednjeg živog sina. Bio je manji nego što ga je Teon pamtio. I tako
suv. Belon Grejdžoj je oduvek bio mršav, ali je sada izgledao kao da su ga bogovi
stavili u kotao i raskuvali mu i poslednju trunku mesa s kostiju, sve dok na njemu
nisu ostali samo malje i koža. Kao kost suv i kao kost tvrd je bio, lice mu je moglo
iz kremena isklesano biti. Oči su mu takođe bile nalik na kremen, crne i prodorne,
ali su mu godine i slani vetrovi kosu obojili u sivo, poput zimskog mora prošaranog
krestama talasa. Nepovezana, padala mu je niže pojasa.
„Devet godina, znači?“ reče napokon lord Belon.
„Deset“, odgovori Teon, skidajući poderane rukavice.
„Odveli su dečaka“, reče njegov otac. „Šta si sada?“
„Čovek“, odgovori Teon. „Tvoja krv i tvoj naslednik.“
Lord Belon zamumla. „То ću tek da vidim.“
„Videćeš“, obeća Teon.

„Deset godina, kažeš. Stark te je imao jednako dugo kao i ja. A sada mi dolaziš
kao njegov izaslanik.“
„Ne njegov“, reče Teon. „Lord Edard je mrtav, lanisterska kraljica odsekla mu
je glavu.“
„Obojica su mrtvi, i Stark i onaj Robert koji mi je svojim kamenjem razbio
zidine. Zakleo sam se da ću doživeti dan da obojica budu u grobovima, i ispunio
sam taj zavet.“ On se namršti. „А ipak me zglobovi i dalje bole od hladnoće i
vlage, baš kao i kada su bili živi. Čemu onda sve to služi?“
„Služi.“ Teon se približi. „Donosim pismo..
„Da li te je Ned Stark tako obukao?“ prekide ga otac, usitnivši očima. „Da li je
voleo da te odeva u somote i svile i pravi od tebe svoju dragu kćerčicu?“
Teon oseti kako mu krv navire u lice. „Nisam ja ničija kćerka. Ako ti se ne sviđa
moja odeća, presvući ću se.“
„I hoćeš.“ Zbacivši krzna, lord Belon ustade na noge. Nije bio onako visok kao
što ga je Teon pamtio. „Taj ukras oko vrata - platio si ga zlatom ili gvožđem?“
Teon dodirnu zlatni lanac. Zaboravio je. Bilo je to tako davno... Po Starim
običajima, žene su mogle da se ukrašavaju nakitom kupljenim za novac, ali je ratnik
nosio samo nakit skinut s leševa neprijatelja koje je ubio vlastitom rukom. Platiti
cenu gvožđem, tako se to zvalo.
„Pocrveneo si kao devica, Teone. Postavljeno ti je pitanje. Cenu si platio zlatom
ili gvožđem?“
„Zlatom“, priznade Teon.
Njegov otac stegnu prste oko ogrlice i cimnu je tako snažno da bi otkinuo
Teonovu glavu, samo da lanac nije prvi popustio. „Moja kći je za dragana uzela
sekiru“, reče lord Belon. „Sin mi se neće kinđuriti kao kurva.“ Pa ispusti pokidani
lanac u mangale, i on skliznu među žeravice. „Toga sam se i bojao. Smekšao si od
života u zelenim zemljama, a Starkovi su se postarali da postaneš njihov.“
„Grešiš. Ned Stark je bio moj tamničar, ali moja krv je i dalje so i gvožđe.“
Lord Belon se okrenu da iznad mangala zgreje koštunjave šake. „А ipak te
Starkovo štene šalje k meni kao dobro izvežbanog gavrana, s njegovom malom
porukom.“
„Nema ničeg malog u pismu koje nosim“, reče Teon, „а ono što predlaže sam mu
ja savetovao.“
„Nije valjda da taj vučji kralj sluša tvoje savete?“ Ta pomisao kao da je
zabavljala lorda Belona.
„Sluša me, da. Lovio sam s njim, vežbao s njim, delio meso i medovinu s njim,
ratovao uz njega. Zaslužio sam njegovo poverenje. On u mene gleda kao u starijeg
brata, on...“
„Ne.“ Otac mu upre prstom u lice. „Ne ovde, ne u Hridi, ne preda mnom, nećeš
ga nazivati bratom, tog sina čoveka koji je posekao tvoju pravu braću. Ili si možda

zaboravio Rodrika i Merona, koji su bili tvoja vlastita krv?“
„Ја ne zaboravljam ništa.“ Ned Stark mu zapravo nije ubio nijednog brata.
Rodrika je pogubio lord Džejson Malister kod Vodogleda, Meron je poginuo kada
se srušio stari južni toranj... ali Stark bi to uradio, samo da su u bici naleteli jedan
na drugog. „Vrlo dobro pamtim svoju braću“, bio je uporan Teon. Najviše je
pamtio Rodrikove pijane šamare i Meronova okrutna izrugivanja i beskonačne laži.
„Pamtim takođe i kada je moj otac bio kralj.“ On izvadi Robovo pismo i pruži ga.
„Evo. Pročitaj ga... veličanstvo.“
Lord Belon slomi pečat i odmota pergament. Njegove crne oči preleteše reči.
„Znači, dečak hoće da mi ponovo da krunu“, reče, „а ja samo treba da uništim
njegove neprijatelje.“ Osmeh mu izvi tanke usne.
„Rob je do sada sigurno stigao do Zlatnog zuba“, kaza Teon. „Kada on padne,
proći će kroz bregove za dan. Vojska lorda Tivina je u Harendvoru, odsečena od
zapada. Kraljeubica je sužanj u Brzorečju. Protiv Roba na zapadu stoje samo ser
Staford Lanister i na brzinu sakupljeni zeleni regruti. Ser Staford će se postaviti
između Robove vojske i Lanisgrada, što znači da će grad biti nebranjen kada ga mi
napadnemo s mora. Ako bogovi budu s nama, čak i Livačka stena može pasti pre
nego što Lanisteri shvate šta ih je snašlo.“
Lord Belon zabrunda. „Livačka stena nikada nije pala.“
„Do sada.“ Teon se osmehnu. A kako će tek to slatko da bude.
Otac mu ne uzvrati osmehom. „Znači, zato mi te Rob Stark vraća nakon toliko
godina? Da bi dobio moj pristanak na taj njegov plan?“
„Plan je moj, ne Robov“, reče Teon ponosno. Moj, kao što će i pobeda biti
moja, a jednog dana i kruna. „Ја ću lično predvoditi napad, ako je to po tvojoj
volji. Kao nagradu tražim da mi daš Livačku stenu da u njoj stolujem, kada je
jednom otmemo Lanisterima.“ Sa Stenom, mogao bi da drži Lanisgrad i zlatne
zemlje Zapada. To bi značilo bogatstvo i moć kakve kuća Grejdžoja nikada nije
znala.
„Lepu si nagradu sebi odredio za jednu zamisao i nekoliko nažvrljanih redova.“
Otac mu ponovo pročita pismo. „Štene ništa ne govori o nagradi. Samo da ti
govoriš za njega, i da ga ja slušam i dam mu svoja jedra i mačeve, a on će mi za
uzvrat dati krunu“ Njegove kremenaste oči digoše se da se susretnu sa sinovljevim.
„On će meni da da krunu“, ponovi oštrijim glasom. „Loš izbor reči, hteo je da
kaže...“
„Rekao je šta je hteo da kaže. Dečak će meni da da krunu. A ono što se da, može
se i uzeti nazad.“ Lord Belon baci pismo na mangale, preko ogrlice. Pergament se
izvi, pocrne i zaplamsa.
Teon bi preneražen. „Jesi li sišao s uma?“
Otac ga žestoko ošinu nadlanicom preko lica. „Pazi šta govoriš. Sada nisi u
Zimovrelu, a ja nisam Dečko Rob, da mi se tako obraćaš. Ja sam Grejdžoj, lord
kosac od Hridi, kralj soli i stena, sin morskog vetra, i nema tog čoveka koji će meni

da da krunu. Ja plaćam gvozdenu cenu. Uzeću svoju krunu, kao što ju je pre pet
hiljada godina uzeo Aron Crvenoruki.
Teon ustuknu, dalje od iznenadnog gneva u očevom glasu. „Uzmi je onda“,
pljunu on, dok mu je obraz još brideo. „Zovi sebe kraljem Gvozdenih ostrva, nikog
neće biti briga... sve dok se ratovi ne okončaju i pobednik se ne osvrne oko sebe da
vidi matoru budalu kako čuči na ostrvu s gvozdenom krunom na glavi.“
Lord Belon se nasmeja. „Dobro je, bar nisi kukavica. Ništa više no što sam ja
budala. Misliš da sam sakupio brodove da ih gledam kako se ljuljaju u luci?
Nameravam svoje kraljevstvo da steknem ognjem i mačem... ali ne sa zapada, i ne
po zahtevu kralja Dečka Roba. Livačka stena je odveć jaka, a lord Tivin odveć
lukav. Jeste, možda ćemo uzeti Lanisgrad, ali ga nikada nećemo zadržati. Ne.
Namirisao sam drugu voćku... ne tako sočnu i slatku, tačno, ali ipak zrelu i
nebranjenu“
Gde? požele Teon da upita, ali mu već sledećeg trena postade jasno.

DENERIS
Dotraci su kometu nazvali šierak kija, zvezda koja krvari. Starci su mrmljali da
je ona loše znamenje, ali ju je Deneris Targarjen prvi put videla one noći kada je
sahranila Kala Droga, noći kada su se njeni zmajevi probudili. Ona najavljuje moj
dolazak, rekla je sebi dok je gledala u noćno nebo, s čuđenjem i nadom u srcu.
Bogovi su je poslali da mi pokaže put.
Ali kada je tu misao i izrekla, njena sluškinja Dorea je zadrhtala. „U tom pravcu
nalaze se crvene zemlje, kalisi. Mračno mesto, i strašno, pričaju jahači.“
„Moramo ići u pravcu koji pokazuje kometa“, bila je uporna Deni... mada je,
zapravo, to bio jedini put kojim je i mogla da krene.
Nije se usuđivala da pođe na sever u ogromni okean trave koji su zvali dotračko
more. Prvi kalasar na koji naiđu progutaće njenu ubogu družinu, pobiće ratnike i
porobiti ostale. Zemlje Jagnjećeg naroda južno od reke takođe im behu nedostupne.
Bilo ih je premalo da se odbrane čak i od tog pitomog naroda, a Lazarini nisu imali
razloga da ih vole. Pomislila je da pođe niz reku, ka lukama u Mirinu i Junkaiju i
Astaporu, ali ju je Rakaro upozorio da je u tom pravcu odjahao Ponov kalasar,
goneći pred sobom hiljade zarobljenika da ih proda na tržnicama ljudskog mesa
koje su se gnojile kao otvorene rane na obalama Robovskog zaliva. „Zašto bih se
bojala Pona?“ prigovorila je Deni. „On je bio Drogov ko, i uvek mi se lepo
obraćao.“
„Kо Pono ti se lepo obraćao“, rekao je ser Džora Mormont. „Kal Pono će te
ubiti. On je prvi napustio Droga. Deset hiljada ratnika pošlo je sa njim. Ti imaš
stotinu.“
Ne, pomisli Deni. Imam ih četvoricu. Ostalo su žene, bolesni starci i dečaci
čija kosa nikada nije upletena. „Imam zmajeve“, kaza ona.
„Tek izlegle“, reče ser Džora. „Dovoljno je da samo jedan arak sevne i to će im
biti kraj, mada bi ih Pono verovatno zadržao za sebe. Tvoja zmajska jaja bila su
dragocenija od rubina. Živi zmaj nema cenu. Na čitavom svetu, postoje samo
trojica. Ko god ih vidi poželeće ih za sebe, moja kraljice.“
„Oni su moji“, uzvrati ona žustro. Rođeni su iz njene vere i njene potrebe, život
su im dali smrt njenog muža i nerođenog sina i megi Miri Maz Dur. Deni je
zakoračila u plamen dok su se izlegali, i pili su mleko iz njenih nabreklih grudi.
„Niko mi ih neće oteti, dokle god sam živa.“
„Nećeš dugo živeti ako naiđeš na kala Pona. Ili kala Jaka, ili bilo koga od njih.
Moraš da kreneš tamo gde njih nema.“
Deni ga je imenovala za prvog u svojoj Kraljičinoj gardi... a kada su se
Mormontovi iskreni i neulepšani saveti poklopili sa znamenjima, znala je kuda da
krene. Sakupila je svoj narod i uzjahala srebrnu ždrebicu. Kosa joj je bila izgorela
u Drogovoj lomači, tako da su je sluškinje obukle u kožu hrakara koga je ulovio

Drogo, belog lava dotračkog mora. Njegova strašna glava bila je kapuljača koja joj
je pokrivala golo teme, njegovo krzno plašt koji joj je prekrivao ramena i leđa.
Beličasti zmaj zario je svoje oštre crne kandže u lavlju grivu i obmotao rep oko
njene ruke, a ser Džora je zauzeo uobičajeno mesto pokraj nje.
„Pratićemo kometu“, rekla je Deni kalasaru. Kada je to jednom izrečeno, nije se
čula ni reč protivljenja. Nekada su bili Drogov narod, ali su sada bili njen.
Neizgorela, tako su je zvali, i Majka zmajeva. Njena reč bila je za njih zakon.
Jahali su noću, a danju su zaštitu od sunca tražili pod šatorima. Uskoro Deni
shvati istinu Doreinih reči. To nije bila gostoljubiva zemlja. Ostavljali su za sobom
trag od mrtvih i umirućih konja, jer su Pono, Jako i ostali uzeli najbolja Drogova
krda, ostavivši Deni stare i mršave, bolesne i šepave, upropašćene i prgave
životinje. Isto je bilo i sa ljudima. Oni nisu jaki, rekla je sebi, zato ja moram biti
njihova snaga. Ne smem pokazati strah, ni slabost, ni sumnju. Koliko god mi srce
bilo prestrašeno, kada me pogledaju u lice, moraju videti samo Drogovu
kraljicu. Osećala se starijom od svojih četrnaest godina. Ako je ikada zaista bila
devojčica, to vreme beše prošlo.
Nakon tri dana puta, umro je prvi čovek. Bezubi starac zamagljenih plavih očiju
pao je iznuren sa sedla, i nije mogao više da se digne. Sat kasnije, bio je gotov.
Krvopije su se skupile na njegovom lešu i obznanile živima njegovu zlu sreću.
„Vreme mu je bilo prošlo“, objavila je sluškinja Iri. „Čovek ne treba da živi duže
od svojih zuba.“ Ostali su se saglasili. Deni im je naložila da ubiju najslabijeg od
njenih umirućih konja, tako da bi mrtvac mogao u sedlu da ode u noćne zemlje.
Dve noći iza toga, izdahnula je mala devojčica. Bolni jecaji njene majke trajali
su čitav dan, ali tu ništa nije moglo da se učini. Siroto dete bilo je suviše malo da
bi jahalo. Nju nisu čekale beskrajne crne trave noćnih zemalja; moraće da se rodi
ponovo.
U crvenoj pustoši malo se hrane moglo naći, a još manje vode. Beše to suva i
pusta zemlja niskih bregova i golih vetrovitih pustopoljina. Reke koje su prelazili
behu suve kao mrtvačke kosti. Konji su im opstajali na žilavoj smeđoj đavotravi
što je u bokorima rasla kraj kamenja i mrtvog drveća. Deni je slala izvidnike pred
povorku, ali oni nisu nalazili ni bunare ni izvore, već samo slana jezerca, plitka i
ustajala, koja su se smanjivala pod vrelim suncem. Što su dublje jahali u pustaru,
jezerca su postajala manja, a rastojanja između njih veća. Ako je i bilo bogova u
toj besputnoj divljini kamena, peska i crvene gline, bili su to surovi i suvi bogovi,
gluvi na molitve za kišu.
Najpre je ponestalo vina, a ubrzo i ukiseljenog kobiljeg mleka koje su gospodari
konja voleli više od medovine. Onda su istrošili i zalihe putnog hleba i sušenog
mesa. Lovci nisu nalazili divljači, i samo im je meso mrtvih konja ispunjavalo
stomake. Jedna smrt sledila je drugu. Slabu decu, smežurane starice, bolesne, glupe
i neoprezne, okrutna zemlja ih je sve odnosila. Dorea se osušila i oči su joj postale
prazne, a mekana zlatna kosa krta kao slama.

Deni je bila gladna i žedna kao i ostali. Mleko u grudima joj je presahlo,
bradavice su joj ispucale i prokrvarile, i svakim danom postajala je sve suvlja, sve
dok nije bila mršava i tvrda kao prut, ali se ipak najviše bojala za svoje zmajeve.
Oca su joj ubili pre rođenja, kao i njenog čudesnog brata Regara. Majka joj je
umrla na porođaju, dok je napolju besnela oluja. Blagog ser Vilema Derija, koji ju
je sigurno bar na neki način voleo, odnela je sušica dok je još bila veoma mala.
Njenog brata Viserisa, kala Droga koji je bio njeno sunce i zvezde, čak i njenog
nerođenog sina, bogovi su ih sve odneli. Moje zmajeve neće dobiti, zaklela se
Deni. Neće.
Zmajevi nisu bili veći od mršavih mačaka koje je nekada viđala kako se šunjaju
uz zidove imanja magistera Ilirija u Pentosu... sve dok ne bi raširili krila. Bila su
im tri puta duža nego šira, nežne lepeze prozirne kože čudesnih boja, razapeta
preko dugačkih tankih kostiju. Kad bi se bolje zagledala, shvatila bi da im većinu
tela čine vrat, rep i krila. Tako sićušna stvorenja, mislila je dok ih je hranila iz
ruke. Ili tačnije, pokušavala da ih hrani, pošto zmajevi nisu hteli da jedu. Šištali bi
i pljuvali na svaki krvavi komadić konjskog mesa, para bi im se dizala iz nozdrva,
ali hranu nisu hteli ni da pipnu... sve dok se Deni nije prisetila nečega što joj je
Viseris rekao kad su bili deca.
Samo zmajevi i ljudi jedu pečeno meso, rekao je.
Kada je rekla sluškinjama da ispeku konjetinu tako da pocrni, zmajevi su svojski
navalili, glave su im udarale poput zmija. Pod uslovom da je meso bilo dobro
pečeno, svakog dana bi ga progutali po dva i tri puta više nego što su teški, i
napokon su počeli da rastu i jačaju. Deni se divila glatkoći njihovih krljušti i
vrelini koja je iz njih izbijala, toliko opipljiva da se za hladnih noći činilo da im se
čitava tela puše.
Kada bi, svakog sutona, kalasar krenuo dalje, ona bi odabrala zmaja koji će joj
putovati na ramenu. Iri i Jiki nosile su druga dva u kavezu od upletenih grančica,
obešenom između njihovih konja, i jahale bi odmah iza nje, tako da je zmajevi
nikada nisu ispuštali iz vida. Jedino su tako bili mirni.
„Egonovi zmajevi dobili su imena po bogovima Stare Valirije“, rekla je
krvorodnicima jednog jutra nakon dugačkog noćnog puta. „Visenijin zmaj bio je
Vagar, Renis je imala Meraksisa, a Egon je jahao Baleriona, zvanog Crni Užas.
Pričalo se da Vagarov dah bio tako vreo da bi istopio vitezov oklop i skuvao
čoveka u njemu, da je Meraksis gutao čitave konje, a Balerion... vatra mu je bila
crna kao krljušt, krila toliko ogromna da mu je senka prekrivala čitave gradove
kada je leteo iznad njih.“
Dotraci su s nelagodom gledali njene zmajčiće. Najveći od trojice bio je
svetlucavo crn, a krljušt mu je bila prošarana žilama plamtećeg grimiza, istovetne
boje kao i krila i rogovi. „Kalisi“, tiho reče Ago, „evo Baleriona, ponovo
rođenog.“
„Možda je tako kao što kažeš, krvi moje krvi“, odgovori Deni ozbiljno, „ali će

on imati novo ime za novi život. Imenovaću ih po onima koje su bogovi uzeli.
Zeleni će biti Regal, po mom hrabrom bratu koji je poginuo na zelenim obalama
Trozupca. Beličastog i zlatnog zvaću Viserion. Viseris je bio okrutan, i slab i
preplašen, ali je ipak bio moj brat. Njegov zmaj uradiće ono što on nije mogao.“
„А crni?“ upita ser Džora Mormont.
„Crni je“, reče ona, „Drogon.“
Ali dok su zmajevi napredovali, njen kalasar venuo je i umirao. Oko njih je
zemlja postala još surovija. Čak se i đavotrava proredila; konji su se rušili u hodu,
i ostalo ih je tako malo da su neki njeni ljudi sada morali da se vuku peške. Doreu
je obuzela groznica, a sa svakom pređenom ligom postajalo joj je sve gore. Usne i
šake prekrili su joj krvavi plikovi, kosa joj je naglo opadala, i jedne večeri nije
više imala snage da uzjaše svog konja.
Jogo je rekao da je moraju ostaviti ili vezati za sedlo, ali se Deni setila noći na
dotračkom moru, kada ju je devojka iz Lisa naučila tajnama da bi je Drogo više
voleo. Dala je Dorei vodu iz sopstvene mešine, ohladila joj čelo vlažnom krpom, i
držala je za ruku sve dok nije drhteći umrla. Tek tada je dozvolila kalasaru da
nastavi dalje.
Nisu viđali tragove drugih putnika. Dotraci su počeli prestrašeno da mrmljaju
kako ih je kometa odvela u neki pakao. Deni je jednog jutra prišla ser Džori, dok su
podizali logor među razbacanim, vetrom izjedenim stenama. „Jesmo li se smo
izgubili?“ upitala ga je. „Zar ovoj pustinji nema kraja?“
„Postoji kraj“, odgovorio je on umorno. „Video sam mape koje crtaju trgovci,
moja kraljice. Malo karavana prolazi ovim putem, to je istina, ali postoje velika
kraljevstva na istoku, i gradovi puni čudesa. Ji Ti, Kart, Ašai kraj Senke...“
„Da li ćemo doživeti da ih vidimo?“
„Neću da te lažem. Put je mnogo teži nego što sam mislio“ Vitezovo lice bilo je
sivo i izmoždeno. Rana u boku zadobijena one noći kada se borio protiv
krvorodnika kala Droga nikada nije potpuno zarasla; videla je kako se mršti kada
uzjahuje konja, i činilo joj se da pogrbljeno sedi u sedlu dok su jahali. „Možda smo
osuđeni na propast ako nastavimo... ali sigurno znam da smo osuđeni na propast
ako krenemo nazad.“
Deni ga blago poljubi u obraz. Obodrilo ju je da mu vidi osmeh. Moram biti
snažna i zbog njega, pomisli ona odlučno. On možda jeste vitez, ali sam ja krv
zmaja.
Sledeće jezerce na koje su naišli bilo je vrelo i smrdelo je na sumpor, ali su im
mešine bile gotovo sasvim prazne. Dotraci su ohladili vodu u ćupovima i loncima i
pili je mlaku. Ukus je bio odvratan, ali je voda bila voda, a svi su bili žedni. Deni
je očajno pogledala u obzorje. Kalasar se smanjio za trećinu, a pustinja se i dalje
pružala pred njima, sumorna i crvena i beskonačna. Kometa se izruguje mojim
nadama, pomisli ona, digavši oči ka mestu gde je parala nebo. Zar sam prešla
pola sveta i videla rađanje zmajeva samo da umrem s njima u ovoj vreloj surovoj

pustinji? U to nije želela da poveruje.
Narednog dana, zora ih je zatekla kako prelaze ispucalu i izbrazdanu ravnicu
tvrde crvene zemlje. Deni se spremala da im naredi da podignu logor, kada joj se
izvidnici vratiše jureći galopom. „Grad, kalisi“, vikali su. „Grad bled kao mesec i
lep kao devojka. Sat jahanja, ne više.“
„Pokažite mi“, reče ona.
Kada se grad pojavi pred njom, zidina i tornjeva svetlucavih iza vela vreline,
izgledao je previše lepo, i Deni beše sigurna da gleda fatamorganu. „Znaš li koje je
ovo mesto?“ upita ona ser Džoru.
Izgnani vitez umorno odmahnu glavom. „Ne, moja kraljice. Nikada nisam
putovao ovako daleko na istok.“
Daleke bele zidine obećavale su odmor i sigurnost, priliku da se prezdravi i
ojača, i Deni je samo želela da pojuri ka njima. Ipak se najpre okrenula svojim
krvorodnicima. „Krvi moje krvi, idite pred nas i saznajte ime ovog grada, i kakvu
dobrodošlicu možemo da očekujemo.“
„Ai, kalisi“, reče Ago.
Jahači se brzo vratiše. Rakaro skoči iz sedla. S pojasa od medaljona visio mu je
veliki zakrivljeni arak koji mu je Deni darivala kada ga je imenovala
krvorodnikom. „Ovaj grad je mrtav, kalisi. Bez imena i bez bogova smo ga zatekli,
kapije su razvaljene, samo se vetar i muve kreću njegovim ulicama.“
Jiki zadrhta. „Kada bogovi odu, zli duhovi se goste noću. Takva mesta najbolje
je izbegavati. To je znano.“
„Znano je“, složi se Iri.
„Meni nije.“ Deni obode konja i krenu ispred svih, prošavši kasom ispod
smrskanog luka drevne kapije i niz tihu ulicu. Ser Džora i krvorodnici išli su za
njom, a potom, nešto sporije, i ostali Dotraci.
Koliko dugo grad beše napušten, nije mogla znati, ali bele zidine, tako lepe
izdaleka, behu ispucale i ruševne kada ih vide izbliza. Unutra se pružao lavirint
uskih vijugavih uličica. Zgrade su se tiskale jedna uz drugu, pročelja jednostavnih i
beličastih, bez prozora. Sve je bilo belo, kao da ljudi koji su tu nekada živeli nisu
znali za boje. Jahali su kraj gomila suncem okupanog kamenja na mestima gde su se
kuće srušile, a ponegde su videli i izbledele ožiljke vatre. Na raskrsnici šest
uličica, Deni prođe kraj praznog mermernog pijedestala. Izgledalo je kao da su
Dotraci već posetili taj grad. Možda je statua koja je nekada tu stajala sada među
ostalim ukradenim bogovima u Ves Dotraku. Možda je, ne znajući to, projahala kraj
nje stotinu puta. Na ramenu, Viserion joj zasikta.
Podigli su logor među ostacima polusrušene palate, na vetrovitom trgu gde je
đavotrava probijala kroz kaldrmu. Deni posla ljude da pretraže ruševine. Neki
krenuše nevoljno, ali ipak krenuše... a jedan starac išaran ožiljcima vrati se ubrzo,
poskakujući i smejući se, naručja prepunog smokava. Bile su sitne i uvele, ali se
njen narod pohlepno baci na njih, gurajući se i otimajući, puneći usta voćem i

radosno žvaćući.
Drugi tragači vratiše se s pričama o drugim voćkama, skrivenim iza zatvorenih
vrata u tajnim baštama. Ago joj pokaza dvorište zaraslo u isprepletenu lozu i sitno
zeleno grožđe, a Jogo otkri bunar u kome voda beše čista i hladna. Ali nađoše i
kosti, lobanje nepokopanih mrtvaca, izbelele i slomljene. „Duhovi“, promrmlja Iri.
„Užasni duhovi. Ne smemo ostati ovde, kalisi, ovo je njihovo mesto.“
„Ја se duhova ne bojim. Zmajevi su moćniji od duhova.“ A smokve su važnije.
„Pođi s Jiki i nađi mi čist pesak za kupanje, i ne zamaraj me više budalastim
pričama.“
U senci svog šatora, Deni ispeče konjetinu nad mangalama, pa se zamisli nad
izborima koje je imala pred sobom. Tu je bilo dovoljno hrane i vođe da prežive, i
dovoljno trave da konji povrate snagu. Kako bi lepo bilo buditi se svakog dana na
istom mestu, šetati se po senovitim baštama, jesti smokve i piti hladne vode koliko
ti duša ište.
Kada se Iri i Jiki vratiše s loncima punim belog peska, Deni se skide i pusti ih
da je oribaju. „Kosa ti ponovo raste, kalisi“, reče Jiki dok joj je spirala pesak s
leđa. Deni pređe rukom preko glave, osetivši novu kosu. Dotraci su kosu pleli u
dugačke nauljene pletenice i sekli je samo kada bi iskusili poraz. Možda i ja treba
da uradim isto, pomisli ona, da ih podsetim da Drogova snaga sada živi u meni.
Kal Drogo je umro a da nikada nije posekao svoju kosu, čime je malo koji čovek
mogao da se pohvali.
Na drugoj strani šatora, Regal raširi zelena krila, izmahnu i diže se nekih pola
stope pre no što pade nazad na sag. Kada se prizemljio, rep mu besno zapalaca, i
on diže glavu i ciknu. Da imam krila, i ja bih želela da letim, pomisli Deni. Drevni
Targarjeni jahali su zmajeve kada su išli u rat. Pokušala je da zamisli kako bi to
bilo opkoračiti zmajev vrat i vinuti se visoko u vazduh. Kao kada bih stajala na
vrhu planine, samo još bolje. Čitav bi se svet prostirao poda mnom. Ako bih
poletela dovoljno visoko, videla bih čak i Sedam kraljevstava, i pružila bih ruku i
dodirnula kometu.
Iri joj prekide sanjarenja, javljajući da je ser Džora Mormont napolju, i kako bi
voleo da je vidi. „Pusti ga unutra!“ naredi Deni. Peskom istrljana koža joj je
bridela. Ona se ogrnu lavljim krznom. Hrakar je bio mnogo veći od Deni, tako da
je krzno pokrivalo sve što je trebalo pokriti.
„Doneo sam ti breskvu“, reče ser Džora, kleknuvši. Bila je tako mala da je
gotovo mogla da je sakrije u dlanu, i prezrela, ali kada je zagrize, ukus beše tako
sladak da joj skoro dođe da zaplače. Jela ju je lagano, uživajući u svakom zalogaju,
dok joj je ser Džora pričao o drvetu s koga je uzbrana, u bašti nedaleko od
zapadnog zida.
„Voće i voda i hladovina“, reče Deni, obraza ulepljenih breskvinim sokom.
„Bogovi su dobri što su nas doveli na ovo mesto.“
„Trebalo bi ovde da se odmorimo dok ne ojačamo“, posavetova vitez. „Crvene

zemlje nemaju milosti za slabe.“
„Moje sluškinje kažu da ovde ima duhova.“
„Duhova ima svugde“, reče ser Džora tiho. „Nosimo ih sa sobom kuda god da
krenemo.“
Da, pomisli ona. Viseris, Kal Drogo, moj sin Rego, oni su uvek sa mnom. „Reci
mi ime svog duha, Džora. Ti znaš sve moje.“ Lice mu postade veoma mirno. „Ime
joj je Linesa.“
„Tvoja žena?“
„Moja druga žena.“
Boli ga da govori o njoj, shvati Deni, ali ipak požele da sazna istinu. „Zar je to
sve što ćeš o njoj reći?“ Lavlje krzno joj skliznu s jednog ramena i ona ga vrati na
mesto. „Је li bila lepa?“
„Veoma lepa.“ Ser Džora diže pogled s njenog ramena na lice. „Kad sam je prvi
put video, pomislio sam da je boginja koja hoda zemljom, Devica sama, od krvi i
mesa. Poreklo joj je bilo mnogo bolje od mog. Bila je najmlađa kći lorda Lejtona
Hajtauera od Starigrada. Beli Bik koji je zapovedao Kraljevskom gardom tvog oca
bio je njen deda-stric. Hajtaueri su drevna porodica, veoma bogata i veoma gorda.
„
„I odana“, reče Deni. „Sećam se, Viseris je rekao da su Hajtaueri bili među
onima koji su ostali verni mom ocu.“
„Tako je“, priznade on.
„Da li su vam očevi ugovorili brak?“
„Ne“, reče on. „Naš brak... to je dugačka i mučna priča, veličanstvo. Neću da ti
njom dosađujem.“
„Ne žurim nikuda“, reče ona. „Molim te.“
„Kako moja kraljica zapoveda.“ Ser Džora se namršti. „Moj dom... to moraš
shvatiti, da bi shvatila ostalo. Medveđe ostrvo je prelepo, ali zabačeno. Zamisli
stare čvornovate hrastove i visoke borove, procvetalo trnovo grmlje, sivo kamenje
bradato od mahovine, ledene potočiće kako jure niz strma brda. Dvori Mormonta
sagrađeni su od ogromnih balvana i okruženi zemljanim bedemom. Osim nešto
malo napoličara, moj narod živi uz obalu i lovi ribu. Ostrvo se nalazi na krajnjem
severu, i zime su nam strašnije no što možeš da zamisliš, kalisi.
Ipak, voleo sam život na ostrvu, i žena mi nikada nije nedostajalo. Imao sam
dosta ribarki i nadničarskih kćeri, i pre i nakon što sam se oženio. Oženio sam se
mlad, nevestom koju mi je otac odabrao, iz porodice Glovera od Čardaka šumskog.
Deset smo godina bili venčani, ili gotovo toliko. Ona je bila žena neuglednog lica,
ali dobra. Valjda sam naučio da je nekako i volim, mada je naš odnos uvek bio više
zasnovan na dužnosti, a ne na strasti. Tri puta je pobacila pokušavajući da mi
podari naslednika. Poslednji put se nije oporavila. Umrla je nedugo zatim.“
Deni ga uhvati za šaku i steže mu prste. „Žao mi je, zaista.“ Ser Džora klimnu
glavom. „Tada je moj otac već bio obukao crno, tako da sam ja bio pravi gospodar

Medveđeg ostrva. Nije mi nedostajalo bračnih ponuda, ali pre nego što sam stigao
da se odlučim, lord Belon Grejdžoj digao je bunu protiv Uzurpatora, i Ned Stark je
pozvao svoje barjake da pomogne svom prijatelju Robertu. Konačna bitka vodila
se na Hridi. Kada su Robertovi kamenobacači probili pukotinu u zidinama kralja
Belona, kroz nju je prvi jurnuo sveštenik iz Mira, ali ni ja nisam bio daleko. Za to
sam nagrađen viteškom titulom.
Da bi proslavio pobedu, Robert je priredio turnir kod Lanisgrada. Tu sam video
Linesu, devicu dvostruko mlađu od mene. Bila je došla iz Starigrada s ocem da
gleda kako joj se braća bore na turniru. Nisam mogao da odvojim oči od nje. U
napadu ludila, zamolio sam je da mi da maramu koju ću nositi na turniru, ni ne
sanjajući da će mi molbu uslišiti, ali je ipak to učinila.
Ja sam, kalisi, uvek bio dobar borac, ali nikada nisam bio turnirski vitez. A
ipak, s Linesinom maramom vezanom oko mišice postao sam neki drugi čovek.
Pobeđivao sam, u jednoj borbi za drugom. Lord Džejson Malister pao je preda
mnom, i Bronzani Jon Rojs. Ser Rimena Freja, njegovog brata ser Hostina, lorda
Venta, Delivepra, čak i ser Borosa Blunta od Kraljeve garde, sve sam ih zbacio iz
sedla. U poslednjoj borbi, slomio sam devet kopalja protiv Džejmija Lanistera, bez
ishoda, i kralj Robert mi je dao pobedničke lovorike. Krunisao sam Linesu za
kraljicu ljubavi i lepote, i iste noći otišao njenom ocu i zatražio njenu ruku. Bio
sam pijan, od slave jednako kao i od vina. Po svemu je trebalo da budem prezrivo
odbijen, ali je lord Lejton prihvatio moju ponudu. Venčali smo se tamo u
Lanisgradu, i dve sedmice bio sam najsrećniji čovek na čitavom svetu.“
„Samo dve sedmice?“ upita Deni. Čak je i meni bilo dato više sreće od toga, s
Drogom koji je bio moje sunce i zvezde.
„Dve sedmice su bile potrebne da odjedrimo iz Lanisgrada na Medveđe ostrvo.
Moj dom je strašno razočarao Linesu. Bio je previše hladan, previše vlažan,
previše dalek, moj zamak ne veći od velike brvnare. Nismo imali balova pod
maskama, lakrdijaških predstava, plesova niti vašara. Prošli bi meseci a da pevač
ne dođe da svira za nas, a na ostrvu nije bilo ni jednog jedinog zlatara. Čak su i
obroci postali muka. Moj kuvar nije znao da sprema mnogo šta drugo sem čorbi i
pečenja, a Linesi su se ubrzo smučili riba i srnetina.
Ja sam živeo za njene osmehe, tako da sam pozvao novog kuvara čak iz
Starigrada, i doveo harfistu iz Lanisgrada. Zlatare, draguljare, krojače, šta god da
je poželela nabavljao sam joj, ali to nikada nije bilo dovoljno. Medveđe ostrvo
bogato je medvedima i drvećem, a siromašno u svemu drugom. Sagradio sam joj
lep brod i plovili smo u Lanisgrad i Starigrad na svetkovine i vašare, jednom čak i
na Bravos, gde sam se teško zadužio kod zelenaša. Kao pobednik turnira osvojio
sam njenu ruku i njeno srce, tako da sam zbog nje učestvovao i na drugim turnirima,
ali je čarolija iščezla. Nikada se više nisam istakao, i svaki poraz značio je gubitak
još jednog ratnog konja i još jednog turnirskog oklopa, koji su morali da se otkupe
ili zamene. Troškovi su bili neizdrživi. Konačno sam zahtevao da odemo kući, ali

je tu sve postalo još gore nego pre. Više nisam mogao da plaćam kuvara i harfistu,
a Linesa je podivljala kada sam predložio da založi svoje dragulje.
Ostalo... Sramota me je i da pričam o svemu šta sam radio. Za zlato. Da bi
Linesa zadržala svoje dragulje, svog harfistu i svog kuvara. Na kraju sam izgubio
sve. Kada sam čuo da Edard Stark dolazi na Medveđe ostrvo, toliko sam već bio
izgubio pojam o časti da sam, umesto da sačekam njegovu presudu, pošao s njom u
izgnanstvo. Rekao sam sebi da ništa sem naše ljubavi nije važno. Pobegli smo u
Lis, gde sam prodao svoj brod za zlato kako bismo se izdržavali.“
Glas mu je bio potmuo od bola, i Deni nije želela da ga još muči, ali je morala
da zna kako se sve okončalo. „Da li je tamo umrla?“ upita ga blago.
„Samo za mene“, reče on. „Nakon pola godine mog zlata više nije bilo, i morao
sam da stupim u službu kao najamnik. Dok sam se borio protiv Bravošana na Rojni,
Linesa se preselila u vilu trgovačkog princa po imenu Tregar Ormolen. Kažu da mu
je sada glavna konkubina, i da je se čak i njegova žena boji.“
Deni je bila užasnuta. „Mrziš li je?“
„Skoro jednako koliko je i volim“, odgovori ser Džora. „Molim te, dozvoli mi
da odem, moja kraljice. Vrlo sam umoran.“
Ona mu dopusti da ode, ali dok je dizao zastor njenog šatora, morala je da mu
postavi još jedno pitanje. „Kako je ona izgledala, tvoja ledi Linesa?“ Ser Džora se
tužno osmehnu. „Ра, pomalo je ličila na tebe, Deneris.“ On se duboko pokloni.
„Lepo spavaj, moja kraljice.“
Deni zadrhta i čvršće se umota u lavlju kožu. Ličila je na mene. To je
objašnjavalo mnogo šta što dotle nije sasvim shvatala. On me želi, shvati ona. Voli
me kao što je voleo nju, ne kao što vitez voli svoju kraljicu, već kao što muškarac
voli ženu. Pokuša da zamisli sebe u ser Džorinom naručju, kako ga ljubi,
zadovoljava, pušta da uđe u nju. Nije vredelo. Kada bi sklopila oči, lice mu se
stalno menjalo u Drogovo.
Kal Drogo je bio njeno sunce i zvezde, njen prvi, a možda će morati da bude i
njen poslednji. Megi Miri Maz Dur zaklela se da ona nikada više neće nositi živo
dete, a koji bi čovek poželeo jalovu ženu? I koji bi čovek mogao biti ravan Drogu,
koji je umro neposečene kose i sada jaše kroz noćne zemlje, gde mu kalasar čine
same zvezde?
Osetila je čežnju u ser Džorinom glasu kada je govorio o svom Medveđem
ostrvu. Nikada me ne može imati, ali mu jednog dana mogu vratiti dom i čast.
Bar to mogu da uradim za njega.
Te noći joj duhovi nisu uznemiravali san. Sanjala je Droga i njihovo prvo
zajedničko jahanje, one noći kada su se venčali. U snu nisu jahali konje, već
zmajeve.
Narednog jutra, ona pozva svoje krvorodnike. „Krvi moje krvi“, reče njima
trojici, „potrebni ste mi. Svaki od vas će odabrati po tri konja, najsnažnije i
najzdravije koji su nam ostali. Natovarite svu vodu i hranu koju vam konji mogu

poneti, i jašite za mene. Ago će krenuti na jugozapad, Rakaro na jug. Jogo, ti ćeš
pratiti šierak kija na jugoistok.“
„Šta ćemo tražiti, kalisi?“ upita Jogo.
„Šta god postoji“, odgovori Deni. „Tražite druge gradove, žive i mrtve. Tražite
karavane i ljude. Tražite reke i jezera i veliko slano more. Ustanovite koliko se
daleko pred nama prostire ova crvena pustoš, i šta se nalazi na njenom kraju. Kada
krenem odavde, neću da ponovo idem slepa. Znaću kuda putujem, i kako najbolje
da do tamo stignem.“
I tako su krenuli, sa zvoncima koja su im tiho pevala u kosi, dok se Deni smestila
sa svojom malom družinom preživelih u mestu koje su nazvali Ves Toloro, grad
kostiju. Dani i noći su se smenjivali. Žene su brale voće iz vrtova mrtvih. Muškarci
su timarili konje i popravljali sedla, uzengije i potkovice. Deca su lutala vijugavim
uličicama i pronalazila stare bronzane novčiće i komadiće purpurnog stakla, i
kamene vrčeve s drškama izvajanim u obličju zmija. Jednu ženu je ubo crveni
škorpion, ali je njena smrt bila jedina. Konji stadoše da se popravljaju. Deni se
lično starala za ser Džorinu ranu, i ona poče da zaceljuje.
Rakaro se vratio prvi. Na jug se crvena pustoš pruža daleko, izvestio je, sve do
sumorne obale kraj otrovne vode. Između ovog mesta i tog, leže samo uskovitlani
pesak, vetrom šibane stene i biljke prepune bodljikavog trnja. Video je kosti zmaja,
zakle se, toliko velike da je projahao na konju kroz velike crne čeljusti. Osim toga,
nije video ništa.
Deni mu je dala desetak najjačih ljudi, i rekla mu da raskopaju dvorište, da dođu
do zemlje ispod kamenja. Ako đavotrava može da raste između kaldrme, i druge
trave će porasti kada se kamenje ukloni. Imali su dovoljno bunara, i nije im
nedostajala voda. Uz malo semena, trg će procvetati.
Ago se vratio sledeći. Jugozapad je go i spržen, zakle se on. Našao je ruševine
još dva grada, manja od Ves Tolora, ali inače ista. Jedan je opasivao prsten od
lobanja nataknutih na zarđala gvozdena koplja, tako da se nije usudio da uđe, ali je
drugi istražio koliko je mogao. Pokazao je Deni gvozdenu narukvicu koju je našao,
s nebrušenim vatrenim opalom veličine njenog palca. Bilo je i hartija, ali su bile
suve i raspadale se, te ih je Ago ostavio gde ih je i našao.
Deni mu je zahvalila i rekla mu da se postara za kapije. Ako su neprijatelji u
drevna vremena prešli pustare da unište te gradove, mogu doći ponovo. „Ako tako
bude, moramo biti spremni“, objavi ona.
Joga nije bilo toliko dugo da se Deni bojala da je izgubljen, ali konačno, kada su
svi prestali da ga iščekuju, dojahao je s jugoistoka. Jedan od stražara koje je
postavio Ago ugledao ga je prvi i viknuo, i Deni je otrčala do zidina da vidi i
sama. Bila je to istina. Jogo je dolazio, ali ne sam. Iza njega je jahalo troje čudno
odevenih stranaca na ružnim grbavim stvorenjima, većim od konja.
Zaustaviše se pred gradskim kapijama, pa digoše poglede ka Deni na zidinama
iznad sebe. „Krvi moje krvi“, viknu Jogo, „bio sam u velikom gradu Kartu, i vratio

sam se s ovo troje koji bi da te vide vlastitim očima.“ Deni se zagleda u strance.
„Evo me. Gledajte ako hoćete... ali mi prvo recite svoja imena.“
Bledi čovek plavih usana odgovori na grlenom dotračkom: „Ја sam Pjat Pri,
veliki volšebnik.“
Ćelavi čovek s draguljima u nosu odgovori na valirijskom Slobodnih Gradova:
„Ја sam Ksaro Ksoan Daksos od Trinaestorice, trgovački princ iz Karta.“
Žena s lakiranom drvenom maskom reče na zajedničkom jeziku sedam
kraljevstava: „Ја sam Kaiti od Senke. Došli smo jer tražimo zmajeve.“
„Ne morate više da tražite“, reče im Deneris Targarjen. „Našli ste ih.“

DŽON
Belodrvo, tako se selo zvalo na Semovim starim mapama. Džonu baš i nije ličilo
na pravo selo. Četiri ruševne jednosobne kuće od nemalterisanog kamena
okruživale su prazan tor i bunar. Krovovi kuća bili su od busenja zemlje, prozori
zatvoreni otrcanim komadima životinjskih koža. A iznad njih su se uzdizali bledi
udovi i tamnocrveno lišće čudovišno velike stražarike.
Bilo je to najveće drvo koje je Džon Snežni ikada video, debla gotovo osam
stopa debelog, krošnje toliko razgranate da je čitavo selo počivalo u njenoj senci.
Veličina ga nije uznemirila toliko koliko lice... posebno usta, ne jednostavno
urezana usekotina, već nazubljena šupljina dovoljno velika da proguta ovcu.
To, međutim, nisu ovčje kosti. Niti je to u pepelu ovčja lobanja.
„Staro drvo.“ Mormont je sedeo na konju, mršteći se. „Staro“, složi se njegov
gavran sa ramena. „Staro, staro, staro. „
„I moćno.“ Džon je osećao njegovu snagu.
Toren Smolvud sjaha pokraj debla, taman u oklopu. „Pogledajte to lice. Nije ni
čudo što su ih se ljudi bojali kada su prvi put došli na Vesteros. Rado bih lično
posekao prokletinju.“
Džon reče: „Moj gospodar otac je verovao da čovek pred drvetom srcem ne
može da slaže. Stari bogovi su znali kada ljudi lažu.“
„Moj otac je Verovao isto“, reče Matori Medved. „Daj da pogledam lobanju.“
Džon sjaha. Prebačena preko leđa, u crnim kožnim koricama počivala je
Dugačka kandža, mač-kopile za ruku i po, koji mu je Matori Medved dao zato što
mu je spasao život. Kopile za kopile, šalili su se ljudi. Balčak je iznova izrađen za
njega, ukrašen jabukom od bledog kamena u obliku vučje glave, ali je samo sečivo
bilo od valirijskog čelika, staro i lagano, i smrtonosno oštro.
On kleče i zavuče ruku u čeljusti. Unutrašnjost šupljine bila je crvena od
osušenog soka i čađava od vatre. Pod lobanjom on vide još jednu, manju,
odlomljene vilice. Bila je napola zakopana u pepeo i komadiće kostiju.
Kada donese lobanju Mormontu, Matori Medved je diže obema rukama i
zagleda se u prazne duplje. „Divljani spaljuju svoje mrtve. To smo oduvek znali.
Sada mi je krivo što ih nisam pitao zašto, dok ih je još bilo u blizini.“
Džon Snežni se priseti utvare kako se diže, očiju koje sijaju plavo na bledom
mrtvom licu. Bio je siguran da zna razlog.
„Kad bi kosti govorile“, progunđa Matori Medved. „Ovaj momak bi mogao
štošta da nam kaže. Kako je umro. Ko ga je spalio, i zašto. Kuda su divljani otišli.“
On uzdahnu. „Priča se da su Deca šume umela da govore s mrtvima. Аli ja ne
umem.“ Zatim baci lobanju natrag u usta drveta, gde ona pade u oblačiću finog
pepela. „Pretražite sve kuće. Džine, popni se na ovo drvo, osmotri okolo. Dovedite
i pse. Možda će ovog puta trag biti svežiji.“ Po glasu mu se dalo zaključiti da ne

gaji mnogo nade u to.
Svaku kuću pretraživala su po dva čoveka, kako ništa ne bi promaklo. Džon je
išao s džangrizavim Edisonom Toletom, sedokosim štitonošom mršavim kao
koplje, koga su ostala braća zvala Žalobni Ed. „Dovoljno je zlo kad mrtvi počnu da
hodaju“, reče on Džonu dok su prolazili kroz selo. „Sada Matori Medved hoće i da
pričaju? Od toga ništa dobro neće da iziđe, pazi šta ti kažem. A ko kaže da kosti ne
lažu? Zašto bi smrt naučila čoveka da govori istinu, ili da bude pametan? Mrtvi su
verovatno mnogo dosadni i samo se na nešto žale - zemlja je previše hladna,
nadgrobni spomenik bi trebalo da mi je veći, zašto on ima više crva nego ja...“
Džon je morao da se sagne da bi prošao kroz niska vrata. Unutra je zatekao pod
od nabijene zemlje. Nije bilo nameštaja, nikakvog znaka da su tu ljudi ikada živeli,
sem nešto pepela pod rupom za dim na krovu. „Kakvo jezivo mesto za život“, reče.
„Јa sam rođen u veoma sličnoj kući“, poveri mu se Žalobni Ed. „То su mi bile
zlatne godine. Posle je život počeo da me šiba.“ U jednom uglu se nalazilo malo
suve slame. Ed je čežnjivo pogleda. „Dao bih sve zlato Livačke stene da ponovo
spavam u krevetu.“
„Ti to zoveš krevetom?“
„Čim je mekše od zemlje i ima krov iznad sebe, zovem ga krevetom.“ Žalobni
Ed onjuši vazduh. „Osećam balegu.“
Miris je bio veoma slab. „Staru balegu“, reče Džon. Činilo se da je kuća prazna
već dugo vremena. Kleknuvši, on rukama pretraži slamu da vidi ima li čega
sakrivenog pod njom, a onda prođe duž zidova. Za to mu nije bilo potrebno previše
vremena. „Ovde nema ničega.“
Ništa nije ni očekivao; Belodrvo je bilo četvrto selo koje su prošli, i u svima su
zatekli isto. Ljudi su otišli, nestali sa svojom skromnom imovinom, i životinjama,
ukoliko su ih posedovali. Ni u jednom selu nije bilo znakova da su napadnuta. Bila
su jednostavno... prazna. „Šta misliš, šta se desilo sa svima?“ upita Džon.
„Nešto gore nego što možemo i da zamislimo“, odgovori Žalobni Ed. „U stvari,
ja bih mogao to da zamislim, ali radije neću. Dovoljno je zlo znati da ideš u susret
nekom strašnom kraju, ne mora čovek još o tome i da razmišlja.“
Dva psa su njuškala oko vrata kada izađoše. Drugi psi trčkarali su kroz selo. Čet
ih je glasno proklinjao, a glas mu je bio potmuo od besa, koji kao da se nikada nije
smirivao. Od svetla što se probijalo kroz crveno lišće stražarike čirevi su mu na
licu delovali još upaljeniji nego inače. Kada ugleda Džona, oči mu se suziše; njih
dvojica se nisu trpeli.
Ni u drugim kućama ništa nisu našli. „Otišli!“ viknu Mormontov gavran,
odlepršavši u stražariku da se ugnezdi iznad njih. „Otišli, otišli, otišli.“
„U Belodrvu je bilo divljana pre samo godinu dana.“ Toren Smolvud izgledao je
lordovskije od Mormonta, u svetlucavoj verižnjači i graviranom grudnom oklopu
ser Džaremija Rikera. Teški plašt bio mu je bogato obrubljen samurovinom i
prikačen ukrštenim čekićima Rikera od kovanog srebra. Ser Džaremijev plašt,

nekada... ali je avet odnela ser Džaremija, a Noćna straža ništa nije bacala.
„Pre godinu dana Robert je bio kralj, a kraljevstvo u miru“, oglasi se Džarmen
Bakvel, stameni, hladnokrvni zapovednik tragača. „Mnogo šta može da se promeni
za godinu dana.“
„Jedno se nije promenilo“, tvrdio je ser Malador Lok. „Manje divljana znači
manje briga. Neću žaliti, šta god da im se desilo. Pljačkaši su i ubice, svi odreda.“
Džon začu šuštanje iz crvenog lišća nad sobom. Dve grane se razdvojiše, i on na
tren ugleda čovečuljka kako se vere od grane do grane, vešto kao veverica. Bedvik
nije imao više od pet stopa, ali su mu sede vlasi u kosi govorile o starosti. Ostali
izvidnici su ga zvali Džin. On se smesti u krilu dve grane nad njihovim glavama i
reče: „Severno ima vode. Jezero, može biti. Nekoliko kremenastih brda diže se
zapadno, ne previsoko. Ništa više nema da se vidi, moji gospodari.“
„Ovde možemo da prenoćimo“, predloži Smolvud.
Matori Medved pogleda naviše, tražeći komadiće neba kroz bledo granje i
crveno lišće stražarike. „Ne“, reče. „Džine, koliko nam je još ostalo dnevnog
svetla?“
„Tri sata, moj gospodaru.“
„Nastavićemo na sever.“ odluči Mormont. „Ako stignemo do tog jezera, možemo
da se ulogorimo na obali, možda i da upecamo neku ribu. Džone, donesi mi hartije,
krajnje je vreme da pišem meštru Emonu.“
Džon u bisagama nađe pergament, pero i mastilo i donese ih lordu zapovedniku.
U Belodrvu, žurno je pisao Mormont. Četvrto selo. Sve prazno. Divljani otišli.
„Nađi Tarlija i postaraj se da pošalje ovo“, reče zatim i pruži Džonu poruku. Kada
zviznu, gavran mu dođe uz lepet krila, pa slete konju na glavu. „Kukuruza“,
predloži gavran, cupkajući. Konj zanjišta.
Džon uzjaha svog brdskog konjića, okrenu ga i otkasa. Iza senke velike
stražarike ljudi noćne straže stajali su pod manjim drvećem i bavili se oko svojih
konja, žvakali režnjeve usoljene govedine, pišali, češali se i razgovarali. Kada
stiže naređenje za pokret, razgovor zamre i oni se popeše nazad u sedla. Prvi
krenuše tragači Džarmena Bakvela, a prethodnica pod Torenom Smolvudom vodila
je samu povorku. Potom je išao Matori Medved sa glavninom, ser Malador Lok s
komorom i teretnim konjima, i konačno ser Otin Viters i zaštitnica. Dve stotine
ljudi ukupno, s tri stotine konja.
Danju su pratili tragove divljači i korita potoka, „izvidničke drumove“ koji su ih
vodili sve dublje u divljinu lišća i korenja. Noću su logorovali pod zvezdanim
nebom i gledali kometu. Crna braća napustila su Crni Zamak dobro raspoložena, uz
šalu i razgovore, ali u poslednje vreme kao da ih mračna tišina šume beše sve
uozbiljila. Šale su postale ređe, a živci napetiji. Niko nije hteo da prizna da je
uplašen - ipak su oni bili ljudi iz Noćne straže - ali je Džon osećao nemir. Četiri
prazna sela, nigde ni traga od divljana, pa i sama divljač kao da je bila pobegla.
Ukleta šuma nikada nije izgledala ukletije, čak su se i iskusni izvidnici u tome

slagali.
Dok je jahao, Džon skinu rukavicu da provetri svoje opečene prste. Baš su
gadni. Iznenada se priseti kako je nekada imao običaj da Arji razbaruši kosu.
Njegovoj sestrici mršavici. Pitao se kako joj je sada. Pomalo ga ražalosti pomisao
da joj možda nikada više neće razbarušiti kosu. On stade da vežba ruku, opružajući
i stežući prste. Znao je da ga može skupo koštati ako dozvoli da mu se ruka kojom
barata mačem ukoči i postane nespretna. Iza Zida je mač čoveku neophodan.
Džon zateče Semvela Tarlija kako s ostalim kućeupraviteljima poji konje. On se
starao o tri konja: svom vlastitom i dva teretna, na čijim su leđima bili veliki
kavezi od žice i pruća, puni gavrana. Ptice zalepetaše krilima na Džonov dolazak i
zagraktaše na njega kroz rešetke. Neki od tih zvukova bili su vrlo nalik rečima.
„Učio si ih da pričaju?“ upita on Sema.
„Poneku reč. Trojica umeju da kažu sneg.“
„Neće valjda da nauče i moje ime“, reče Džon. „Sneg baš i nije nešto o čemu
crna braća žele da slušaju.“ Sneg je na severu često značio smrt.
„Da li ste našli nešto u Belodrvu?“
„Kosti, pepeo i prazne kuće.“ Džon predade Semu svitak pergamenta. „Matori
Medved hoće da pošalje vesti Emonu.“
Sem uze pticu iz jednog kaveza, pomilova joj perje, zakači poruku, pa reče:
„Poleti sada kući, junačino. Kući.“ Gavran mu uzvrati nekim nerazgovetnim
graktanjem, i Sem ga baci u vazduh. Mlateći krilima, ptica se probi kroz drveće, ka
nebu. „Voleo bih da mogu da se vratim s njim.“
„I dalje?“
„Ра“, reče Sem, „da, ali... ne plašim se više onako kao pre, stvarno. Prve noći,
svaki put kada sam čuo nekoga kako ustaje da pusti vodu, pomislio sam da se to
divljani šunjaju da mi prerežu grkljan. Plašio sam se da više nikada neću otvoriti
oči, ako ih samo jednom sklopim, jedino... pa... zora je ipak svanula.“ Uspe da se
slabašno nasmeši. „Ја možda jesam kukavica, ali nisam glup. Sav sam izubijan i
leđa me bole od jahanja i spavanja na zemlji, ali se više gotovo nimalo ne bojim.
Gledaj.“ On pruži ruku da Džon vidi kako je mirna. „Radio sam na mapama.“
Svet je čudan, pomisli Džon. Dve stotine hrabrih ljudi napustilo je Zid, a jedini
kojeg nije hvatao sve veći i veći strah bio je Sem, koji je za sebe otvoreno tvrdio
da je kukavica. „Napravićemo mi još od tebe izvidnika“, našali se on. „Uskoro ćeš
poželeti da kreneš u prethodnicu, kao Gren. Da porazgovaram s Matorim
Medvedom?“
„Da se nisi usudio!“ Sem navuče kapuljaču svog ogromnog crnog plašta i
nespretno se pope na konja. Bio je to zaprežni konj, velik i spor, i trapav, ali je
bolje podnosio njegovu težinu od malih brdskih konja koje su jahali izvidnici.
„Nadao sam se da ćemo prenoćiti u selu“, reče čežnjivo. „Bilo bi lepo ponovo
spavati pod krovom.“
„Premalo je krovova za sve nas.“ Džon se pope natrag u sedlo, osmehom se

oprosti od Sema, pa odjaha. Povorka već beše krenula, tako da on sad obiđe selo
da bi izbegao najgoru gužvu. Video je dovoljno od Belodrva.
Duh tako iznenadno izlete iz žbunja da se konjić ukopa i prope. Beli vuk je lovio
podalje od pravca marša, ali nije imao više sreće od lovaca koje je Smolvud slao
da nađu divljač. Šume su prazne isto kao sela, rekao mu je Diven jedne noći kraj
vatre. „Mi smo velika družina“, odgovorio je Džon. „Divljač se sigurno uplašila od
silne buke koju stvaramo dok idemo.“
„Nečega se uplašila, to je sigurno“, kazao je Diven.
Kada se konj smirio, Duh lagano dotrča do njega. Džon pristiže Mormonta dok
je ovaj obilazio oko glogovog gustiša. „Da li je ptica krenula?“ upita Matori
Medved.
„Da, moj gospodaru. Sem ih uči da govore.“
Matori Medved frknu. „Zažaliće zbog toga. Prokletinje stvaraju previše buke, ali
nikada ne kažu ništa što vredi čuti.“
Jahali su u tišini, sve dok Džon ne izgovori: „Da je moj stric takođe zatekao ova
sela prazna...“
„...dao bi sebi zadatak da ustanovi zašto je tako“, završi lord Mormont umesto
njega, „а sasvim je moguće da neko ili nešto nije želeo da se to sazna. Pa, biće nas
tri stotine kada nam se Korin pridruži. Koji god da je neprijatelj pred nama,
nećemo mu biti lak zalogaj. Naći ćemo ga, Džone, obećavam ti.“
Ili će on naći nas, pomisli Džon.

ARJA
Reka beše plavozelena traka, svetlucava na jutarnjem suncu. Trska je gusto rasla
u plićacima kraj obala, i Arja vide vodenu zmiju kako klizi po površini i širi
talasiće za sobom. Nad glavom joj je lenjo kružio soko.
Naizgled to beše mirno mesto... sve dok Kos ne ugleda mrtvaca. „Тamo, u trsci.“
On pokaza prstom, i Arja ga vide. Telo vojnika, bezoblično i natečeno. Natopljeni
zeleni plašt beše mu se zakačio o natruli panj, a jato srebrnih ribica grickalo mu je
lice. „Rekao sam vam da ima tela“, reče Lomi. „Osetio sam ih u vodi.“
Joren pljunu kada vide leš. „Dobere, de vidi da li na sebi ima nešto vredno.
Oklop, nož, neki novčić, šta god.“ On obode svog škopca i ujaha u reku, ali se konj
mučio u mekom blatu, a iza trske voda je postajala dublja. Joren se vrati natrag
besan, a konj je do kolena bio u smeđoj sluzi. „Ovde nećemo preći. Kose, poći ćeš
sa mnom uzvodno da potražimo gaz. Vote, Gerene, vi krenite nizvodno. Ostali,
sačekajte ovde. Postavite stražare.“
Dober o mrtvačevom pojasu pronađe kožnu kesu. Unutra behu četiri bakrenjaka i
pramenčić plave kose povezan crvenom trakom. Lomi i Tarber se skinuše i
zagaziše u vodu, gde Lomi zahvati punu šaku sluzavog blata i baci je na Pituljicu,
vičući: „Blatuljica! Blatuljica!“ Iz svojih kola Rordž ih je kleo i pretio im, i
govorio im da ga oslobode dok Jorena nema, ali niko na njega nije obraćao pažnju.
Kurz uhvati ribu golim rukama. Arja vide kako je to uradio: stajao je nad plićakom,
miran kao jezerska voda, a ruka mu je poletela hitro kao zmija kada je riba
doplivala blizu. Nije izgledalo teško kao hvatanje mačaka. Ribe bar nemaju
kandže.
Beše podne kada se ostali vratiše. Vot javi da je na pola milje nizvodno nekada
bio most, ali da ga je neko spalio. Joren sljušti jedan kiselist sa bale. „Konji bi
možda mogli da preplivaju, možda i magarci, al’ kola nikako nećemo moći da
prebacimo. A na sever i zapad ima dima, još požara, mož’ biti da nam i nije
najpametnije da pređemo na drugu obalu.“ On uze dugačak štap i opisa krug u blatu,
s crtom koja se spuštala iz njega. „Ovo je Božje oko, i reka što teče na jug.“ Vrhom
štapa načini rupu kraj reke, ispod kruga. „Ne možemo da idemo na zapad od jezera
ko što sam mislio. Istočno bi’ stigli opet na Kraljevski drum.“ Pomeri štap do
mesta gde su se crta i krug sretali. „Kol’ko se sećam, ovde je neka varoš. Utvrda je
od kamena, sedište nekog gospodičića, obična kula, al’ će imati i gardu, možda i
kog viteza. Krenućemo uz reku na sever, trebalo bi da stignemo pre mraka. Sigurno
će imati čamaca, tako da ću prodati sve što imamo i videti da nam iznajmim jedan.“
On pređe štapom preko kruga jezera, od dna do vrha. „Ako su bogovi dobri, biće
vetra i prejedrićemo Božje oko do Harengrada.“ Onda zabi štap u vrh kruga.
„Tamo možemo da kupimo nove konje, ili da nađemo utočište u Harendvoru. To je
sedište ledi Vent, a ona je uvek bila prijatelj Straže.“
Pituljičine se oči razrogačiše. „U Harendvoru ima duhova... „

Joren pljunu. „Evo ti za tvoje duhove.“ Zatim baci štap dole u blato. „Uzjašite.“
Arja se prisećala priča Stare Nen o Harendvoru. Zli kralj Haren sakrio se iza
njegovih zidina, pa je Egon pustio svoje zmajeve i pretvorio mu zamak u lomaču.
Nen je rekla da vatrene aveti i dalje lutaju garavim kulama. Ponekad bi ljudi mirno
legli na počinak u svoje krevete, a ujutru bi ih zatekli mrtve, skroz-naskroz
izgorele. Arja i nije baš verovala u sve to, a ionako se desilo odavno. Pituljica je
blesav; u Harendvoru neće biti duhova, biće vitezova. Arja će moći da otkrije ledi
Vent ko je, i vitezovi će je otpratiti kući i paziće je. To vitezovi rade; paze na
ljude, a posebno na žene. Možda će ledi Vent pomoći čak i uplakanoj devojčici.
Rečna staza nije bila Kraljevski drum, ali nije ni bila toliko loša, i napokon su
se kola kotrljala pristojnom brzinom. Prvu kuću ugledaše sat pre zalaska sunca,
ušuškanu kolibu slamnatog krova, okruženu žitnim poljima. Joren izjaha pred
povorku, dozivajući, ali ne dobi odgovora. „Mož’ biti da su mrtvi. Ili se kriju.
Dobere, Rej, sa mnom.“ Tri čoveka uđoše u kolibu. „Nema ni lonaca ni skrivenog
novca“, promrmlja Joren po povratku. „Ni životinja. Pobegli su, najverovatnije.
Mož’ biti da smo ih i sreli na Kraljevskom drumu.“ Kuća i polje bar nisu bili
spaljeni, a okolo nije bilo leševa.
Tarber pozadi pronađe baštu, pa načupaše crnog luka i rotkvica i napuniše vreću
kupusom pre no što nastaviše put.
Malo dalje uz put, ugledaše šumarevu brvnaru okruženu starim drvećem i uredno
naslaganim trupcima spremnim za cepanje, a kasnije i jednu sklepanu sojenicu,
naherenu nad rekom, na deset stopa visokom kolju. Obe behu napuštene. Produžiše
kroz polja: žito, kukuruz i ječam zrili su na suncu, ali u krošnjama drveća nisu
sedeli ljudi, niti su s kosama prolazili između brazda. Konačno, pred njima se
ukaza varoš; bele kuće zbijene oko zidina utvrde, veliko obredište s krovom od
šindre, lordova kula na maloj uzvišici prema zapadu... i ni traga ljudima, nigde.
Joren je sedeo na konju, mršteći se kroz ućebanu bradu. „Ne sviđa mi se“, reče,
„аli šta je tu je. Idemo da pogledamo. Da pažljivo pogledamo. Možda se neki narod
i krije. Možda su za sobom ostavili neki čamac, il’ neko korisno oružje.“
Crni brat ostavi desetoricu da čuvaju kola i uplakanu devojčicu, pa podeli ostale
u četiri grupe od po petorice, da pretraže varoš. „Drž’te oči i uši širom otvorene“,
upozori ih pre nego što odjaha u kulu da vidi ima li traga lordu i njegovoj gardi.
Arja se nađe u društvu s Džendrijem, Pituljicom i Lomijem. Zdepasti, trbušasti
Vot nekada je veslao na galiji, tako da je bio nešto najbliže moreplovcu u njihovoj
družini, i Joren mu reče da ih odvede do obale i vidi mogu li naći čamac. Dok su
jahali među tihim belim kućama, Arja se sva naježi. Ovaj prazni grad plašio ju je
gotovo isto koliko i spaljena utvrda u kojoj su našli uplakanu devojčicu i jednoruku
ženu. Zašto bi ljudi pobegli i ostavili svoje kuće i imanja? Šta je moglo toliko da ih
prestravi?
Sunce se spustilo nisko na zapad, a kuće su bacale dugačke tamne senke.
Iznenada se začu glasan tresak i Arja se maši Igle, ali je to samo prozorski kapak

lupio na vetru. Nakon otvorene rečne obale, od skučenosti varoši podilazila ju je
jeza.
Kada između kuća i drveća ugleda jezero, Arja obode konja i jurnu kraj Vota i
Džendrija. Izlete na travu kraj šljunkovite obale. Na sunčevom zalasku mirna
površina jezera svetlucala je kao kovani bakar. Beše to najveće jezero koje je
ikada videla: suprotna obala nije se ni nazirala. Levo od sebe spazi prostranu
krčmu, izgrađenu iznad vode na teškim drvenim stubovima. Desno je dugački dok
štrčao u jezero, a dalje na istok bilo je i drugih dokova, drvenih prstiju što su se
pružali iz varoši. Ali je jedino plovilo bio napušteni prevrnuti čamac na stenama
pod krčmom, potpuno istrulelog korita. „Svi su otišli“, reče Arja potišteno. Šta
sada da rade?
„Eno krčme“, reče Lomi kada ostali dojahaše. „Šta mislite, da li su ostavili
hrane? Ili piva?“
„Hajde da vidimo“, predloži Pituljica.
„Manite krčmu“, grubo reče Vot. „Joren je rekao da nađemo čamac.“
„Sve su ih odneli.“ Arja je odnekud znala da je to istina; mogu da pretraže čitavu
varoš, i naći će samo taj prevrnuti čamac. Snuždena, ona sjaha i kleče kraj jezera.
Voda joj je blago zapljuskivala noge. Pojavi se nekoliko svitaca, treperavih
sićušnih svetala. Zelena voda bila je topla kao suze, ali u njoj ne beše soli. Ukus je
podsećao na leto, i blato, i svašta što raste. Arja zaroni lice u nju da spere prašinu i
prljavštinu, i znoj od puta. Kada zabaci glavu, kapi joj skliznuše niz vrat i pod
okovratnik. To je bilo lepo. Požele da skine odeću i zapliva, da klizi kroz toplu
vodu kao mršava ružičasta vidra. Možda bi mogla da prepliva čitav put do
Zimovrela.
Vot joj doviknu da pomogne u potrazi, i ona ga posluša, zavirujući u skloništa za
čamce i u barake, dok joj je konj pasao kraj obale. Nađoše neka jedra, nešto
eksera, vedra sa stvrdnutom smolom i mačku s mačićima koje je tek omacila. Ali
ne i čamce.
Varoš beše jednako mračna kao i šuma kada se pojaviše Joren i ostali. „Kula je
prazna“, reče on. „Lord je možda otišo u rat, ili da odvede svoj narod na sigurno,
pojma nemam. U varoši nema ni konja ni svinja, ali ćemo ipak jesti. Video sam
guske kako trčkaraju naokolo, i neke piliće, a u Božjem oku ima dobre ribe.“
„Nema čamaca“, izvesti Arja.
„Možemo da zakrpimo korito onog istrulelog“, reče Kos.
„On bi prevezo nas četvoro“, odvrati Joren.
„Našli smo eksere“, kaza Lomi. „А svugde okolo ima drveća. Mogli bismo da
napravimo čamce.“
Joren pljunu. „Ti mi znaš nešto o brodogradnji, bojadžijin šegrte?“ Lomi ga tupo
pogleda.
„Splav“, predloži Džendri. „Splav možemo da napravimo, i dugačke motke za
otiskivanje.“

Joren je delovao zamišljeno. „Jezero je preduboko da se otiskujemo motkama,
al’ ako se budemo držali plićaka uz obalu... Morali bi’ da ostavimo kola. Mož’ biti
da je tako i najbolje. Razmisliću o tome preko noći.“
„Možemo da prenoćimo u krčmi?“ upita Lomi.
„Prenoćićemo u utvrdi, iza zatvorene kapije“, reče starac. „Volim da spavam iza
kamenih zidina.“
Arja ne mogade da oćuti. „Ne bi trebalo da ostanemo ovde“, izlete joj. „Nije ni
narod. Svi su pobegli, čak i njihov lord.“
„Ari se boji“, objavi Lomi, smejući se kao magarac.
„Ја se ne bojim“, odvrati mu ona besno, „ali su se oni bojali.“
„Pametan mali“, reče Joren. „Međutim, narod što je živeo ovde bio je u ratu,
želeo to ili ne. Mi nismo. Noćna straža se ne meša, tako da nije ničiji neprijatelj.“
A niko nam nije ni prijatelj, pomisli ona, ali je ovog puta pazila na jezik. Lomi i
ostali su je gledali, a nije želela da se pred njima pokaže strašljiva.
Kapije utvrde behu prekrivene gvozdenim zakivcima. Unutra nađoše par
gvozdenih poluga debljine tankih stabala, rupe za njih u zemlji i metalna ležišta na
kapiji. Ubacili su šipke u ležišta, i ukrstili ih preko kapije. Nije baš Crvena
tvrđava, obznani Joren kada istražiše utvrdu od podruma do krova, ali je bolja od
većine njoj sličnih, i dobro će poslužiti za jednu noć. Zidovi behu od grubog
nemalterisanog kamena, deset stopa visoki, s drvenom skelom pri vrhu s unutrašnje
strane. Na severu je imala stražnju kapiju, a Geren pod slamom u starom drvenom
ambaru otkri tajna vrata koja su vodila u uzak, vijugav tunel. Išao je njime dugo,
sve dok nije izašao kod samog jezera. Joren im naredi da doteraju kola iznad vrata,
kako bi bili sigurni da niko neće ući tim putem. Podeli ih zatim u tri straže, pa posla
Tarbera, Kurza i Secidžeka u napuštenu kulu da osmatraju s visine. Kurz je imao
lovački rog, te je mogao da javi ako ugleda opasnost.
Uterali su kola i životinje i zatvorili kapiju za sobom. Ambar je bio trošan, ali
dovoljno velik da primi pola životinja u varoši. Sklonište, u kojem su varošani
nalazili utočište u nemirna vremena, bilo je još veće, nisko i dugačko, kamenih
zidova i slamnatog krova. Kos ode do stražnje kapije i vrati se s guskom i dva
pileta, i Joren im dozvoli da upale vatru. U utvrdi se nalazila i velika kuhinja, mada
u njoj više nije bilo šerpi i lonaca. Džendrija, Dobera i Arju zapalo je da budu
kuvari. Dober reče Arji da očerupa živinu dok Džendri iscepa drva. „Zašto ja ne
mogu da cepam drva?“ upita ona, ali niko na to ne obrati pažnju. Mrzovoljno, ona
uze da čerupa pile, a Joren je sedeo na ivici klupe brusom oštreći bodež.
Kada jelo beše gotovo, Arja pojede pileći batak i malo luka. Niko nije mnogo
pričao, čak ni Lomi. Džendri potom sam ode nekuda, glačajući kacigu, potpuno
odsutnog lica. Uplakana devojčica jecala je i grcala, ali kada joj Pituljica pruži
malo guščetine, ona je smaza i stade da traži još.
Arja beše izvukla drugu stražu, i u skloništu pronađe slamaricu. San nije lako
dolazio, tako da ona pozajmi Jorenov brus i uze da oštri Iglu. Sirio Forel je rekao

da je tupa oštrica kao šepav konj. Pituljica je čučao na slamarici iza nje, gledajući
je kako radi.
„Odakle tebi takav mač?“ upita. Kada vide pogled kojim ga ona ošinu, diže ruke
kao da se brani. „Nisam rekao da si ga ukrao, samo hoću da znam odakle ti, to je
sve.“
„Dao mi ga je brat“, promrmlja ona.
„Nisam znao da imaš brata.“
Arja zastade da se počeše pod košuljom. U slami je bilo buva, mada nije znala
zašto bi joj još koja smetala. „Ја imam mnogo braće.“
„Stvarno? Je li su veći od tebe, ili manji?“
Ne bi trebalo ovo da pričam. Joren mi je rekao da držim jezik za zubima.
„Veći“, slaga ona. „Imaju i mačeve, velike dvoručne mačeve, i naučili su me kako
da ubijam ljude koji mi dosađuju.“
„Ја sam samo pričao, nisam ti dosađivao.“ Pituljica ode i ostavi je samu, a Arja
se sklupča na slamarici. Čula je uplakanu devojčicu s drugog kraja skloništa. Kad
bi samo jednom stala. Zašto mora baš neprekidno da plače?
Mora da je bila zaspala, mada se nije sećala da je sklopila oči. Sanjala je vuka
kako zavija, a zvuk beše tako strašan da ju je smesta probudio. Arja sede na
slamarici, a srce joj je ludo tuklo. „Pituljice, budi se!“ Ona skoči na noge, i poče
da navlači čizmu. „Vote, Džendri, zar niste čuli?“
Svuda oko nje, muškarci i dečaci su se komešali i dizali sa slamarica. „Šta se
desilo?“ upita Pituljica. „Šta da čujemo?“ htede da zna Džendri. „Ari je ružno
sanjao“, reče neko treći.
„Ne, stvarno sam ga čuo“, bila je uporna ona. „Vuka.“
„Ari ima vukove u glavi“, podsmehnu se Lomi. „Neka ih, nek zavijaju“, reče
Geren, „oni su tamo napolju, a mi smo unutra.“ Vot se složi s njim. „Još nisam
video vuka koji može da probije zidine utvrde.“ Pituljica je ponavljao: „Ја nisam
ništa čuo.“
„Bio je to vuk!“ viknu ona na njih dok je navlačila i drugu čizmu. „Nešto nije u
redu, neko dolazi, ustajte!“
Pre nego što su uspeli da je podsmesima ućutkaju, kroz noć se začu jeka, samo
što to ovog puta ne beše vuk, već Kurzov lovački rog, koji je javljao o opasnosti.
Za tren oka, svi su se oblačili i grabili ono oružja što su imali. Arja potrča ka
kapiji, dok se rog ponovo oglašavao. Kada projuri mimo ambara, Grizač divlje
cimnu lance čitavim telom, a Džaken H’gar pozva iz njihovih kola: „Dečače! Mili
dečače! Da li je to rat, krvavi rat? Dečače, oslobodi nas. Čovek ume da se bori.
Dečače!“ Ona se ne osvrnu na njega, već produži. Do tada je već čula konje i
povike pred zidinama.
Tamo se uspe na skelu. Krunište beše malko previsoko, a Arja malko preniska;
morala je da gurne nožne prste u rupe između kamenja da bi videla preko. Na tren
pomisli da je varoš puna svitaca. Onda shvati da su to ljudi s bakljama i da

galopom jure između kuća. Vide kako krov buknu, plamenove kako ližu trbuh noći
vrelim narandžastim jezicima u trenutku kada se slama rasplamsa. Još jedna kuća
planu za prvom, pa još jedna, i uskoro su požari besneli na sve strane.
Džendri se pope kraj nje, s kacigom na glavi. „Koliko ih je?“
Arja pokuša da ih prebroji, ali su jahali prebrzo, a bačene baklje premetale su
se kroz vazduh. „Stotinu“, reče. „Dve stotine, ne znam.“ Kroz buku požara, ona ču
povike. „Uskoro će krenuti na nas.“
„Tamo“, reče Džendri, pokazujući.
Povorka jahača kretala se između zapaljenih kuća ka utvrdi. Svetla vatre
odbleskivala su od metalnih kaciga i šarala im oklope i verižnjače narandžastim i
žutim odsjajima. Jedan je na visoko podignutom koplju nosio barjak. Ona pomisli
da je crven, ali je po noći to bilo teško odrediti, usred svih onih vatri što su
besnele okolo. Sve je delovalo crveno, ili crno, ili narandžasto.
Vatra je skakala s kuće na kuću. Arja vide kako oganj proždire drvo, plamenove
kako mu pužu uz grane, sve dok se jasno nije ocrtavalo naspram noći, u odori živoj
i narandžastoj. Svi su sada bili budni, peli se na zidine ili se dole borili s
preplašenim životinjama. Čula je Jorena kako izvikuje naređenja. Nešto je udari u
nogu, i ona pogleda dole i vide uplakanu devojčicu kako je grli. „Gubi se!“ Ona
otrgnu nogu. „Šta radiš ovde gore? Beži i sakrij se negde, ludo!“ I odgurnu
devojčicu od sebe.
Jahači se zaustaviše pred kapijom. „Vi u utvrdi !“ viknu vitez u visokoj kacigi s
nazubljenom perjanicom. „Otvarajte, u ime kralja!“
„А kog to kralja?“ odgovori povikom stari Rejzen pre nego što ga Vot ućutka.
Joren se pope na zidine pored kapije, sa svojim izbledelim crnim plaštom
zavezanim za drveni štap. „Vi dole, stanite!“ viknu. „Varošani su otišli!“
„А ko si ti, starče? Jedan od kukavica lorda Berika?“ doviknu vitez s
nazubljenom kacigom. „Ako je ona debela budala Toros unutra, pitaj ga kako mu se
dopadaju ove vatre.“
„Nema takvog ovde!“ viknu Joren dole. „Samo nekol’ko momaka za Stražu.
Nemamo veze s vašim ratom.“ Pa diže štap, tako da svi vide boju njegovog plašta.
„Gledaj! To je crno, za Noćnu stražu.“
„Ili crno za kuću Donderiona!“ viknu čovek koji je nosio neprijateljski barjak.
Arja je sada, pri svetlosti zapaljene varoši, jasnije videla njegove boje: zlatni lav
na crvenom. „Grb lorda Berika je purpurna munja na crnom polju.“ Iznenada se
Arja priseti jutra kada je pogodila Sansu narandžom u lice i isprskala joj čitavu
glupu svilenu haljinu boje slonovače. Na turniru je bio neki južnjački sitni lord, i
glupa prijateljica njene sestre, Džejn, zaljubila se u njega. On je imao munju na
štitu, a otac ga beše poslao da odseče glavu Psetovom bratu. Činilo se da je to bilo
pre hiljadu godina, nešto što se desilo drugoj osobi, u drugom životu... Arji Stark
desničinoj kćeri, a ne siročetu Ariju. Odakle bi Ari znao lordove i njihove grbove?
„Јes’ ti slep, čoveče?“ Joren zamahnu štapom napred-nazad, i plašt zavijori. „Је

„ vidiš prokletu munju?“
„Ро noći svi barjaci izgledaju crni“, primeti vitez u nazubljenoj kacigi. „Otvaraj,
ili ćemo smatrati da ste odmetnici koji šuruju s kraljevim neprijateljima.“
Joren pljunu. „Kо vam je zapovednik?“
„Ја.“ Odsjaji zapaljenih kuća tupo su svetlucali na oklopu njegovog ratnog konja
dok su se ostali razmicali da ga propuste. Beše to snažan čovek, sa mantikorom na
štitu, a bogate gravure prekrivale su mu čelični grudni oklop. Kroz otvoreni vizir
kacige, bledo i svinjsko lice gledalo je naviše. „Ser Ejmori Lorč, vazal lorda
Tivina Lanistera od Livačke stene, kraljeve desne ruke. Istinskog kralja, Džofrija.“
Glas mu beše visok, piskav. „U njegovo ime, naređujem vam da otvorite kapiju.“
Svuda oko njih, grad je goreo. Noćni vazduh beše pun dima, a lelujave crvene
žeravice behu broj nije od zvezda. Joren se namršti. „Ne vidim potrebu. S varoši
radite šta vam je volja, meni to ništa ne znači, al’ ostavite nas na miru. Mi vam
nismo dušmani.“
Gledajte očima, požele Arja da vikne ljudima dole. „Zar ne vide da nismo
lordovi i vitezovi?“ prošapta.
„Mislim da ih nije ni briga, Ari“, uzvrati Džendri šapatom.
I ona pogleda u lice ser Ejmorija, onako kako ju je Sirio učio da gleda, i vide da
je on u pravu.
„Ako niste izdajnici, otvorite kapije“, viknu ser Ejmori. „Proverićemo da li
govorite istinu, i krenućemo dalje.“
Joren je žvakao kiselišće. „Reko sam ti, nema ovde nikog sem nas. Imaš moju
reč za to.“
Vitez s nazubljenom kacigom se nasmeja. „Vrana nam daje svoju reč.“
„Da se nisi izgubio, matori?“ podrugnu se jedan od kopljanika. „Zid je mnogo
severnije odavde.“
„Ponovo vam naređujem, u ime kralja Džofrija, da dokažete da niste buntovnici i
otvorite kapiju“, reče ser Ejmori.
Jedan dugačak trenutak Joren je razmišljao, žvaćući. Onda pljunu. „Mislim da
neću.“
„Dobro, onda. Prkoseći kraljevskom naređenju, sami ste se proglasili za
buntovnike, nosili crne plaštove ili ne.“
„Ovde imam i malih dečaka“, viknu Joren dole.
„Mladi dečaci i starci jednako umiru.“ Ser Ejmori opušteno diže pesnicu, i
koplje polete iz plamenih senki iza njegovih leđa. Mora da je Joren bio meta, ali bi
pogođen Vot, tik kraj njega. Vrh koplja ga udari u grlo i probi mu vrat, taman i
vlažan. Vot se uhvati za držak koplja i beživotno pade s bedema.
„Provalite unutra i sve ih pobijte“, reče ser Ejmori kao da se dosađuje. Polete
još kopalja. Arja cimnu nadole Pituljicu za rub tunike. Spolja se začu zveket
oklopa, struganje mačeva koji se izvlače iz korica, udaranje kopalja o štitove, sve

pomešano s kletvama i tutnjavom kopita konja u trku. Jedna baklja im prelete iznad
glava, vrteći se i ostavljajući vatreni trag na noćnom nebu, a onda pade u prašinu
dvorišta.
„Sečiva!“ viknu Joren. „Raširite se, branite zid gde god da udare! Kose, Areg,
držite stražnju kapiju. Lomi, izvuci to koplje iz Vota i penji se na njegovo mesto.“
Pituljica pokuša da isuče kratki mač, ali ga smesta ispusti. Arja mu ga gurnu
nazad u ruku. „Ne znam da se mačujem“, izusti on, sav prebledeo.
„Lako je“, reče Arja, ali joj laž zamre u grlu u trenutku kada šaka zgrabi ivicu
bedema. Ona je vide na svetlosti upaljene varoši, tako jasno kao da je vreme stalo.
Prsti behu debeli, žuljeviti, čupave crne malje rasle su među njima, a nokat palca
bio je crn. Strah je oštriji od mača, priseti se ona kada se za rukom pomoli vrh
plitke kacige.
Arja žestoko zaseče nadole, i Iglin u zamku iskovan čelik ujede među ispružene
prste. „Zimovrel!“ zaurla ona. Krv prsnu, prsti se razleteše, i lice pod kacigom
nestade jednako brzo kao što se i pojavilo. „Iza!“ viknu Pituljica. Arja se hitro
okrenu. Drugi čovek bio je bradat i gologlav, a u zubima je držao bodež, kako bi
mu obe ruke bile slobodne za penjanje. Dok je prebacivao nogu preko bedema, ona
zamahnu da ga ubode u oči. Igla ga ni ne dotače; on ustuknu i pade. Nadam se da će
pasti na lice i pregristi jezik. „Gledaj njih, ne mene!“ zaurla ona na Pituljicu.
Kada sledeći čovek pokuša da se popne na njihov deo zida, dečak stade da mu
udara kratkim mačem po šakama, sve dok ovaj ne pade.
Ser Ejmori nije imao lestvica, ali su zidine utvrde bile grubo tesane i
nemalterisane, tako da je lako bilo popeti se, a dušmana je naizgled bilo bezbroj.
Čim bi Arja jednog posekla, ili ubola, ili gurnula dole, pojavio bi se novi. Vitez s
nazubljenom kacigom stiže do vrha, ali mu Joren prebaci svoj crni barjak preko
kacige, pa zari vrh bodeža kroz oklop u trenutku dok je čovek pokušavao da skine
platno s glave. Svaki put kad Arja diže pogled, letele su nove baklje, ostavljajući
za sobom dugačke plamene tragove koji su joj se usecali u oči. Vide zlatnog lava
na crvenom barjaku i pomisli na Džofrija, poželevši da je on ovde pa da može da
mu zarije Iglu u podsmešljivo lice. Kada četiri čoveka sekirama nasrnuše na kapiju,
Kos ih pobi strelama, jednog po jednog. Dober se rvao s čovekom na bedemu, i
najzad ga obori na pleća, a Lomi mu smrska glavu kamenom pre nego što je uspeo i
da se digne, pa stade da se raduje, ali onda ugleda nož u Doberovom trbuhu i shvati
da se ni on više neće dići. Arja preskoči preko mrtvog momka odsečene ruke, ne
starijeg od Džona. Činilo joj se da to nije njeno delo, ali nije bila sigurna. Onda ču
Kila kako moli za milost, trenutak pre no što mu vitez sa osom na štitu razbi lice
buzdovanom šestopercem. Sve je smrdelo na krv i dim, i gvožđe i pišaćku, ali
nakon nekog vremena joj se činilo da je to sve jedan miris. Uopšte nije videla kako
se mršavi čovek popeo na zidine, ali kada ga ugleda, nasrnu na njega zajedno s
Džendrijem i Pituljicom. Džendrijev mač se skrši o čovekovu kacigu, i ova mu
slete s glave. Ukaza mu se lice, ćelavo i prestrašeno, krezubo i s retkom sivom

bradicom, ali koliko god da joj ga je bilo žao, ona ga usmrti, vičući: „Zimovrel!
Zimovrel!“’, dok je Pituljica urlao: pituljica!“ tik kraj nje i udarao mačem po
čovekovoj mršavoj šiji.
Kada je mršavi čovek bio mrtav, Džendri uze njegov mač i skoči dole u dvorište
da nastavi borbu. Arja pogleda za njim i vide čelične senke kako jure kroz utvrdu,
plamenove kako svetlucaju na oklopima i sečivima, i postade joj jasno da su ili
negde uspeli da pređu zid, ili provalili stražnju kapiju. Ona skoči dole kraj
Džendrija, prizemljivši se onako kako ju je Sirio učio. Noć je odzvanjala od udara
čelika i vrisaka ranjenih i umirućih. Arja je na tren stajala neodlučna, ne znajući
kuda da krene. Smrt beše svuda oko nje.
A onda se kraj nje stvori Joren, drmusajući je, urlajući joj u lice. „Dečače!“
vikao je, onako kao što je uvek vikao. „Beži napolje, gotovo je, izgubili smo!
Pokupi sve koje možeš, ti i on i ostali, vi dečaci, izvedi ih napolje. Kreći!“
„Kаkо?“ reče Arja.
„Ona tajna vrata!“ zaurla on. „Pod ambarom!“
U tren oka on nestade u metežu bitke, da se bori, s mačem u ruci. Arja zgrabi
Džendrija za ruku. „Rekao je da krenemo“, viknu, „ambar, izlaz napolje!“ Kroz
prorez na kacigi Bikove oči sijale su od odblesaka vatre. On klimnu glavom.
Pozvaše Pituljicu sa zida i nađoše Zelenorukog Lomija kako leži i krvari iz rane na
listu. Nađoše i Gerena, ali su njegove rane bile preteške da bi ustao. Dok su jurili
ka ambaru, Arja ugleda uplakanu devojčicu kako sedi usred sveg tog meteža,
okružena dimom i ubijanjem. Ona je zgrabi za ruku i podiže je na noge, dok su
ostali grabili napred. No devojčica ne htede da hoda, čak ni kada je Arja pljusnu.
Arja je povuče desnom rukom, dok je Iglu držala u levoj. Ispred nje, noć beše
potmulo crvena. Ambar gori, pomisli ona. Plamenovi su lizali uz njegove bokove,
gde god baklja beše pala na slamu, i čula je prestrašenu vrisku životinja
zarobljenih unutra. Pituljica izađe iz ambara. „Ari, požuri! Lomi je već otišao,
ostavi je ako neće da ide!“
Tvrdoglavo, Arja cimnu još jače, i povuče uplakanu devojčicu sa sobom.
Pituljica otrča unutra, napustivši ih... ali se Džendri vrati, a vatra mu je tako svetlo
bleskala na uglačanoj kacigi da se činilo da rogovi blistaju narandžastim svetlom.
On im pritrča, pa prebaci uplakanu devojčicu preko ramena. „Trk!“
Kada su projurili kroz vratnice ambara, beše kao da su utrčali u pećnicu. Po
vazduhu se kovitlao dim, stražnji zid bio je u plamenu od poda do krova. Njihovi
konji i magarci ritali su se i propinjali, i prestrašeno njištali. Sirote životinje,
pomisli Arja. Tad ugleda kola i tri čoveka lancima vezana za njih. Grizač je
pokušavao da raskine lance, a krv mu se slivala niz ruke u koje se gvožđe beše
useklo. Rordž je urlao i psovao, šutirajući drvo. „Dečače!“ doviknu Džaken H’gar.
„Mili dečače!“
Do otvorenih vrata u podu bilo je tek nekoliko koraka, ali se požar brzo širio,
gutajući staro drvo i suvo seno brže nego što je mogla da poveruje. Arja se priseti

Psetovog užasnog opečenog lica. „Тunel je uzak!“ viknu Džendri. „Kako ćemo da
je pronesemo?“
„Vući ćemo je“, reče Arja. „Guraćemo je.“
„Dobri dečaci, ljubazni dečaci!“ pozva Džaken H’gar kroz kašalj.
„Skidajte mi ove lance, jebo vas ja!“ vrištao je Rordž.
Džendri nije na njih obraćao pažnju. „Ti kreni prvi, onda ona, pa ja. Požuri, ima
dosta da se ide.“
„Kada si cepao drva“, priseti se Arja, „gde si ostavio sekiru?“
„Pored skloništa“ On hitro pogleda ljude u lancima. „Pre bih spasao magarce.
Nemamo vremena.“
„Ti je uzmi!“ viknu ona. „Ti je izvedi! Hajde!“ Vatra joj je već tukla u leđa
vrelim crvenim krilima u trenutku kada je jurnula iz ambara u plamenu. Napolju je
bilo čarobno hladno, ali su svuda oko nje ljudi ginuli. Ona vide Kosa kako baca
oružje u znak predaje, i vide kako ga ubijaju na mestu. Sve je bilo obavijeno
dimom. Jorena ne beše nigde, ali je sekira ležala tamo gde ju je Džendri ostavio,
naslonjena na gomilu cepanica kraj skloništa. Kada pokuša da je izvuče, šaka u
metalnoj rukavici je zgrabi za ruku. Okrenuvši se, Arja svom snagom zari sekiru
među napadačeve noge. Lice mu nije ni videla, već samo tamnu krv kako navire
između beočuga verižnjače. Povratak u ambar bio je nešto najstrašnije što je u
životu uradila. Dim je kuljao kroz otvorena vrata poput kakve besne crne zmije, i
čula je vrisku sirotih životinja unutra, magaraca i konja, i ljudi. Ona zagrize usnu i
jurnu kroz vrata, pognuta, pošto niže dim nije bio tako gust.
Magarac opkoljen vatrom urlao je od straha i bola. Ona oseti smrad nagorele
dlake. I krov se beše zapalio, i svašta je padalo odozgo, komadi zapaljenog drveta,
sena i slame. Arja poklopi dlanom usta i nos. Od dima nije videla kola, ali je čula
Grizačeve urlike. Zato poče da puzi u pravcu zvuka.
I nalete na točak. Kola poskočiše i pomeriše se pola stope kada Grizač čitavim
telom cimnu lance. Džaken je ugleda, ali je bilo teško disati, a kamo govoriti. Ona
baci sekiru u kola. Rordž je uhvati i diže je iznad glave, dok su mu se potočići
garavog znoja slivali niz beznoso lice. Arja potrča, gušeći se od kašlja. Tad začu
kako čelik proseca staro drvo, iznova i iznova. Tren kasnije začu se gromoglasan
prasak, i pod kola propade podižući oblak iverja.
Arja se glavačke baci u tunel i pade u dubinu od pet stopa. Usta joj se napuniše
zemljom, ali nije marila; beše to lep ukus, ukus blata i vode, i crva i života. Pod
zemljom je vazduh bio hladan i taman. Iznad nije bilo ničega sem krvi, i zaurlalog
crvenila, i zagušljivog dima, i vrisaka umirućih konja. Ona okrenu kaiš tako da joj
Igla ne smeta, pa poče da puzi. Spustivši se desetak stopa niz tunel, začu zvuk nalik
na urlik neke čudovišne zveri, i oblak vrelog dima i crne prašine nahrupi za njom.
Zamirisa na sam pakao. Arja zadrža dah, poljubi blato na podu tunela i zaplaka. Za
kim, nije znala.

TIRION
Kraljica nije bila raspoložena da čeka na Varisa. „Veleizdaja je već sama po
sebi strašna“, uzviknu besno, „ali je ovo bezobrazno i golo zločinstvo, i ne treba mi
taj izveštačeni evnuh da mi kaže šta da se radi sa zlikovcima.“
Tirion uze pisma iz sestrine ruke i uporedi ih. Bila su to dva primerka istog
pisma, istovetnih reči, ali pisana različitom rukom.
„Meštar Frenken je dobio prvu poruku u zamku Stokvort“, objasni velemeštar
Piseli. „Drugi primerak je stigao preko lorda Džajlza.“
Maloprstić pređe prstima preko brade. „Ako Stanisa nije mrzelo da ih pošalje
njima, sasvim je sigurno da je baš svaki lord u Sedam kraljevstava takođe dobio
po primerak.“
„Hoću da sva ta pisma budu spaljena, do poslednjeg“, objavi Sersei. „Neću da
ni glasak o ovome stigne do mog sina, ili do mog oca.“
„Rekao bih da je otac do sada čuo malo više od glasaka“, reče Tirion suvo.
„Stanis je sigurno poslao pticu u Livačku stenu, kao i u Harendvor. A što se
spaljivanja pisama tiče, koja bi bila svrha toga? Pesma je otpevana, vino je
proliveno, cura je trudna. A ovo zapravo nije ni tako strašno kao što izgleda.“
Sersei usmeri na njega sav svoj zelenooki bes. „Da li si ti baš tolika budala?
Pročitao si šta piše? Dečak Džofri, tako ga zove. I usuđuje se da mene optužuje za
rodoskvrnuće, neverstvo i veleizdaju!’„
Samo zato što si kriva. Bilo je zapanjujuće videti kako se Sersei razbesnela
zbog optužbi za koje je znala da su potpuno istinite. Ako izgubimo ovaj rat, valjalo
bi da ode u lakrdijaše, rođena je za to. Tirion sačeka da ona završi, a onda reče:
„Stanis mora da ima neki razlog kojim će opravdati svoju bunu. Šta si očekivala da
će napisati?’Džofri je zakoniti sin i naslednik mog brata, ali ja ipak hoću da mu
otmem presto?’“
„Ne dozvoljavam da me nazivaju kurvom!“
Izvini, sestro, ali on ne tvrdi da te je Džejmi plaćao. Tirion se na tren pretvarao
da ponovo čita pismo. Bila je tu jedna rečenica koja mu je zapala za oko...
„Napisano u svetlosti Gospoda“, pročita.
„Malo čudan izbor reči.“ Piseli se nakašlja. „Те reči se često pojavljuju u
pismima i dokumentima iz Slobodnih gradova. Ne znače više od, recimo: napisano
u božjem prisustvu. U prisustvu boga crvenih sveštenika. Rekao bih da je to tamo
česta fraza.“
„Varis nam je još pre neku godinu javio da se ledi Selisa zbližila s jednom
crvenom sveštenicom“, podseti ih Maloprstić.
Tirion lupnu po hartiji. „А sada izgleda da je i njen gospodar muž uradio isto.
To možemo da upotrebimo protiv njega. Posavetujte prvoobrednika da objavi kako
se Stanis digao ne samo protiv zakonitog kralja, već i protiv bogova...“

„Da, da...“ reče kraljica nestrpljivo. „Ali prvo moramo da sprečimo dalje
širenje ove prljavštine. Veće mora da donese odluku. Svako ko bude uhvaćen da
priča o rodoskvmuću, ili da je nazvao Džofa kopiletom, ostaće bez jezika.“
„Mudra mera“, reče velemeštar Piseli, a lanac njegovog položaja mu zazvecka
dok je klimao glavom.
„Glupost.“ uzdahnu Tirion. „Kada čoveku iščupaš jezik, ne dokazuješ da je
lažov, već samo čitavom svetu govoriš da se bojiš onoga što može reći.“
„Dobro, šta bi ti hteo da uradimo?“ zanimalo je njegovu sestru.
„Vrlo malo. Nek šapuću, priča će im ubrzo dosaditi. Svako ko ima i trunčicu
pameti videće to kao nespretan pokušaj da se opravda otimačina krune. Da li Stanis
nudi dokaze? Kako bi i mogao, kada se to nikada nije ni zbilo?“ Tirion uputi sestri
svoj najumilniji osmeh.
„Jeste tako“, bila je prinuđena da kaže. „Iраk...“
„Veličanstvo, tvoj brat je ovde u pravu.“ Petir Beliš sastavi vrhove prstiju.
„Ako pokušamo da ugušimo ove priče, to će im samo dati dodatnu snagu. Bolje da
se prema njima odnosimo s prezirom, kao što takva jadna laž i zaslužuje. A da u
međuvremenu klinom izbijamo klin.“
Sersei ga pažljivo odmeri. „Kakvim klinom?“
„Možda pričom slične naravi. Ali u koju je lakše poverovati. Lord Stanis je veći
deo svog braka proveo razdvojen od žene. Što mu ne uzimam za zlo, i ja bih isto
postupio da sam oženjen ledi Selisom. Bez obzira na to, ako pustimo glas da mu je
kći nezakonita, a Stanis rogonja - pa... narod je uvek spreman da poveruje sve
najgore o svojim lordovima, posebno o onima koji su strogi, mračni i preterano
gordi, kao što je Stanis Barateon.“
„On nikada nije bio omiljen, to je istina.“ Sersei se zamisli na tren. „Da mu
vratimo milo za drago. Da, to mi se dopada. Koga možemo da proglasimo za
ljubavnika ledi Selise? Ona, čini mi se, ima dva brata. A jedan od njenih stričeva
je sve ovo vreme bio sa njom na Zmaj kamenu... „
„Ser Aksel Florent je njen zapovednik odbrane zamka.“ Koliko god Tirionu to
bilo teško da prizna, Maloprstićeva spletka imala je izgleda na uspeh. Stanis
nikada nije voleo svoju ženu, ali je bio užasno osetljiv kada bi mu neko doveo u
pitanje čast, a bio je i nepoverljiv po prirodi. Ako uspeju da poseju razdor između
njega i njegovih pristalica, od toga mogu imati samo koristi. „Čuo sam da dete ima
uši Florenta.“
Maloprstić opušteno mahnu rukom. „Trgovački izaslanik iz Lisa mi je jednom
rekao da lord Stanis mora da veoma voli svoju kći, čim je podigao stotine njenih
statua svud po zidinama Zmajkamena.’Moj gospodaru’, bio sam primoran da mu
kažem,’to su kamena čudovišta.’“ On se zakikota. „Ser Aksel može poslužiti kao
Širinin otac, ali prema mom iskustvu, što je priča čudovišnija i neobičnija, veća je
verovatnoća da će se proširiti. Stanis ima posebno nakaznu ludu, maloumnika
tetoviranog lica.“

Velemeštar je zgroženo piljio u njega. „Sigurno ne misliš da kažeš da bi ledi
Selisa dovela ludu u svoj krevet?“
„Morao bi da budeš luda, pa da poželiš Selisu Florent“, reče Maloprstić. „Nema
sumnje da je Zakrpa podseća na Stanisa. A najbolje laži u sebi sadrže trunčicu
istine, tek da slušalac stane i zamisli se. Igrom slučaja, luda je potpuno odan
devojčici, i svugde je prati. Čak pomalo i liče. Širin takođe ima šareno,
poluzgrčeno lice.“
Piseli je bio kao izgubljen. „Аli to je od sivih ljuspi što su je umalo ubile kao
odojče, siroto dete!“
„Moja priča mi se više sviđa“, reče Maloprstić, „а više će se sviđati i narodu.
Većina naroda veruje da će žena koja u trudnoći jede zečetinu roditi dete dugačkih
klempavih ušiju.“
Na Serseinom licu pojavi se osmeh kakav je obično čuvala samo za Džejmija.
„Lorde Petire, ti si opako stvorenje.“
„Hvala ti, veličanstvo.“
„I vrhunski lažljivac“, dodade Tirion manje toplo. Ovaj je mnogo opasniji nego
što mi se činilo, pomisli.
Maloprstićeve sivozelene oči susretoše kepečev raznobojni pogled bez trunke
nelagode. „Svi mi imamo svoje darove, moj gospodaru.“
Kraljica je bila isuviše zaneta svojom osvetom da bi primetila te reči.
„Maloumna luda mu nabila rogove! Stanisu će se smejati u svakoj krčmi na ovoj
strani Uskog mora.“
„Priča ne sme da potekne od nas“, reče Tirion, „ili će je doživeti kao laž koja
samo nama može da koristi.“ A to i jeste, bez ikakve sumnje.
Još jednom Maloprstić pruži odgovor. „Kurve vole da tračare, a igrom slučaja,
ja sam vlasnik jednog ili dva bordela. A bez sumnje, i Varis može da poseje seme u
krčmama i sirotinjskim kuhinjama.“
„Varis“, reče Sersei, namrštena. „Gde je Varis?“
„I ja sam se to pitao, veličanstvo.“
„Pauk plete svoje tajne mreže i noću i danju“, reče velemeštar Piseli zloslutno.
„Nemam vere u njega, moji gospodari.“
„А on o tebi tako lepo govori!“ Tirion se diže sa stolice. On je znao čime je
evnuh zauzet, ali to nije bilo nešto što bi ostali većnici morali da čuju. „Molim vas
da mi oprostite, moji gospodari. Drugi me poslovi zovu.“
Sersei smesta postade sumnjičava. „Kraljevi poslovi?“
„Ništa čime bi ti morala da se opterećuješ.“
„То ću ja da procenim.“
„Hoćeš da mi pokvariš iznenađenje?“ reče Tirion. „Spremam poklon za
Džofrija. Lančić.“
„Šta će njemu još jedan lanac? On ima lanaca srebrnih i zlatnih, više nego što

može da ponese. Ako i na trenutak misliš da Džofrijevu ljubav možeš kupiti
poklonima...“
„О, pa ja sigurno već imam kraljevu ljubav, kao što i on ima moju. A mislim da
će mu ovaj lanac jednoga dana biti mnogo draži od svih drugih.“ Mali čovek se
pokloni i odgega do vrata.
Bron je čekao pred vratima većnice da ga otprati do Desničine kule. „Kovači su
u tvojoj privatnoj odaji, čekaju audijenciju“, reče dok su prelazili dvorište.
„Audijenciju. Dopada mi se ta reč. Još malo pa ćeš mi zvučati kao pravi
dvoranin. Uskoro ćeš početi i da klečiš.“
„Jebi se, kepecu.“
„То radim sa Šai, hvala lepo.“ Tirion začu kako ga ledi Tanda veselo doziva s
vrha zavojitog stepeništa. Pretvarajući se da je nije čuo, on se zagega malo brže.
„Postaraj se da mi spreme nosiljku, idem iz zamka čim ovde budem gotov!“ Dva
Mesečeva brata čuvala su vrata. Tirion ih ljubazno pozdravi, namrštivši se pre
nego što krenu uz stepenice. Od uspona do ložnice bolele su ga noge.
Unutra zateče dvanaestogodišnjeg dečaka kako razastire odeću po krevetu;
njegov štitonoša, ili tačnije, štitonoša u pokušaju. Podrik Pejn bio je oličenje
stidljivosti. Tirion nikada ne beše do kraja prevazišao sumnju da je otac hteo da ga
ponizi kada mu je dodelio tog momka.
„Tvoja odora, moj gospodaru“, promuca momak, zagledan u vrhove svojih
čizama. Čak i kada bi sakupio hrabrosti da progovori, Podu nikada nije polazilo za
rukom da čoveka pogleda u oči. „Za prijeme. I tvoj lanac. Desničin lanac.“
„Vrlo dobro. Pomozi mi da se obučem.“ Dublet je bio od crnog somota, posut
zlatnim zakivcima u obliku lavljih glava, a lanac sačinjen od šaka od čistog zlata,
gde su se prsti svake šake hvatali za članak naredne. Pod mu donese plašt od
grimizne svile obrubljen zlatom, skrojen po njegovoj meri. Normalnom čoveku
jedva da bi prekrivao pola leđa.
Desničina lična primaća odaja bila je manja od kraljeve, a sićušna u poređenju s
ogromnom prestonom odajom, ali su se Tirionu sviđali njeni mirski sagovi, zidne
tapiserije i osećaj prisnosti. Kada uđe, kućeupravitelj povika: „Tirion Lanister,
kraljeva desna ruka!“ I to mu se dopadalo. Gomila kovača, oružara i gvožđara koje
je Bron okupio pade na kolena.
On se diže na visoko sedište pod okruglim zlatnim prozorom i naredi im da
ustanu. „Dobri ljudi, znam da ste svi zauzeti, tako da ću biti kratak. Pode, molim
te.“ Momak mu dodade platnenu vreću. Tirion je razveza i isprazni. Njen sadržaj se
prosu na sag, vuna priguši zvuk metala. „Ove sam napravio u kovačnici u zamku.
Hoću još hiljadu istih takvih.“
Jedan od kovača kleknu da bolje osmotri predmet: tri ogromna spojena čelična
beočuga. „Moćan lanac.“
„Moćan, ali kratak“, odvrati kepec. „Pomalo nalik na mene. A treba mi mnogo
duži. Imaš li ti ime?“

„Zovu me Gvozdenstomak, moj gospodaru.“ Kovač je bio četvrtast i širok,
jednostavno odeven u vunu i kožu, ali mu ruke behu debele kao vrat bika.
„Hoću da sve kovačnice u Kraljevoj Luci počnu s izradom i povezivanjem
ovakvih beočuga. Svi drugi poslovi mogu da sačekaju. Hoću da se svaki čovek vešt
u radu s metalom baci na ovaj posao, pa bio on majstor, kalfa ili šegrt. Kada
projašem Čeličnom ulicom, hoću da čujem kako čekići odzvanjaju, i noću i danju. I
hoću čoveka, jakog čoveka, koji će se postarati da sve to bude obavljeno. Da li si ti
taj čovek, majstore Gvozdenstomače?“
„Možda jesam, moj gospodaru. Ali šta sa oklopima i mačevima koje je kraljica
naručila?“
Oglasi se i jedan drugi kovač. „Veličanstvo nam je naredilo da napravimo
verižnjače i oklope, mačeve, bodeže i sekire, u velikim količinama. Za naoružanje
njenih novih Zlatnih plaštova, moj gospodaru.“
„То može da sačeka“, reče Tirion. „Prvo lanac.“
„Moj gospodaru, s oproštenjem, Veličanstvo je reklo da će onima koji ne
isporuče propisanu količinu oružja glave biti smrskane“, nije odustajao napeti
kovač. „Smrskane na njihovim vlastitim nakovnjima, tako je rekla.“
Mila Sersei, uvek se trudi da nas običan svet zavoli. „Nikome neće biti
smrskana glava. Za to imate moju reč.“
„Gvožđe je postalo skupo“, primeti Gvozdenstomak, „а na ovaj lanac će mnogo
morati da ga se utroši. I uglja pride, za vatre.“
„Lord Beliš će se postarati da dobijete novca koliko god vam treba“, obeća
Tirion. Nadao se da se bar za toliko može osloniti na Maloprstića. „Narediću
Gradskoj straži da vam pomogne u pronalaženju gvožđa. Pretopite i poslednju
potkovicu u gradu, ako budete morali.“
Napred istupi jedan postariji čovek, bogato odeven u tuniku od damasta sa
srebrnim kopčama i plašt obrubljen lisičjim krznom. On kleče da bi ispitao velike
čelične beočuge koje je Tirion bacio na pod. „Moj gospodaru“, reče on ozbiljno,
„ovo je u najboljem slučaju grub rad. U njemu nema veštine. Prigodan zadatak za
obične kovače, bez sumnje, za ljude koji savijaju potkovice i prave šerpe, ali ja
sam majstor kovač, ako je po volji mom gospodaru. To nije posao za mene, niti za
moje kolege majstore. Mi pravimo mačeve oštre kao pesma, oklope koje bi i
bogovi nosili. Ne ovo.“ Tirion naže glavu u stranu da bi mu čovek bolje video
raznobojne oči. „Kako se ti zoveš, majstore oružaru?“
„Saloreon, ako je po volji mom gospodaru. Ako kraljeva desnica dozvoli, biću
izuzetno počastvovan da mu iskujem oklop primeren njegovoj kući i visokom
položaju.“ Dvojica drugih se zasmejuljiše, ali Saloreon nastavi, ne obazirući se.
„Od metalnih ploča i metalnih krljušti. Krljušti pozlaćenih sjajno kao sunce, ploča
lakiranih tamnim lanisterskim grimizom. Predložio bih demonsku glavu za kacigu,
okrunjenu visokim zlatnim rogovima. Kada budeš jahao u bitku, ljudi će pred
tobom bežati u strahu.“

Demonsku glavu, pomisli Tirion žalostivo, šta to govori o meni? „Majstore
Saloreone, nameravam da ostatak svojih bitaka vodim iz ove stolice. Beočuzi su mi
potrebni, a ne demonski rogovi. Dakle, da ti malo razjasnim stvari. Pravićeš lance,
ili ćeš ih nositi. Izbor je tvoj.“ A onda ustade, i ode ne osvrćući se.
Bron je čekao kraj kapije s nosiljkom i konjičkom pratnjom Crnih ušiju. „Znaš
kuda idemo“, reče mu Tirion. Zatim prihvati ruku i pope se u nosiljku. Uradio je
sve što je mogao da nahrani gladni grad - poslao je nekoliko stotina tesara da prave
ribarske čamce umesto katapulta, otvorio je Kraljevu šumu svakom lovcu koji se
usuđivao da pređe reku, čak je poslao zlatne plaštove na jug i zapad da sakupljaju
hranu - a ipak je i dalje video poglede pune optužbi, kuda god bi projahao. Zavese
nosiljke štitile su ga od njih, a pružale su mu i mir za razmišljanje.
Dok su se sporo probijali niz zavojitu Ulicu crnih senki, ka podnožju Egonovog
visokog brda, Tirion je razmišljao o jutrošnjim događajima. Bes njegove sestre
nije joj dozvolio da uvidi pravi značaj pisma Stanisa Barateona. Bez dokaza,
njegove optužbe bile su bezvredne; jedino je bilo bitno to što je sebe proglasio
kraljem. A šta će Renli da uradi povodom toga? Ne mogu obojica da sede na
Gvozdenom prestolu.
Dokono, on razmaknu zavese za koji pedalj da pogleda ulice. Crne uši jahale su
s obe strane, sa svojim jezivim ogrlicama oko vratova, dok je Bron išao napred i
krčio put. Posmatrao je prolaznike kako ga posmatraju, i igrao malu igru sa sobom,
pokušavajući da razluči doušnike od ostalih. Oni koji izgledaju najsumnjivije
najverovatnije su nevini, shvati on. Treba da se čuvam onih koji izgledaju nevini.
Odredište mu beše iza Renisinog brda, a ulice su bile zakrčene. Prođe gotovo sat
pre no što mu se nosiljka zaustavi. Tirion je dremao, ali se naglo probudi kada
ljuljanje prestade, pa otre san iz očiju i prihvati Bronovu pomoć da siđe.
Kuća je bila jednospratna, s kamenim prizemljem i drvenim spratom. Okrugla
kula dizala se s jednog ugla zdanja. Okna mnogih prozora bila su od šarenog stakla.
Na vratima se ljuljala bogato ukrašena svetiljka, kugla od pozlaćenog metala i
grimiznog stakla.
„Kupleraj“, reče Bron. „Šta tu misliš da rađiš?“
„Šta čovek obično radi u kupleraju?“
Najamnik se nasmeja. „Šai ti nije dovoljna?“
„Bila je dovoljno lepa za pratilju vojske u pohodu, ali ja više nisam u vojsci.
Mali ljudi imaju velike apetite, a čuo sam da su devojke ovde dostojne kralja.“
„Zar je dečko dovoljno odrastao za to?“
„Ne Džofri. Robert. Ova kuća mu je bila jedna od najomiljenijih.“ Mada je
Džofri možda stvarno dovoljno odrastao. Zanimljiva pomisao. „Ako ti i Crne uši
hoćete da se zabavite, samo napred, ali Čatajine devojke su skupe. Niže niz ulicu
ćete naći jeftinije kuće. Ostavi jednog čoveka ovde, da zna kuda su drugi otišli
kada budem poželeo da se vratim.“
Bron klimnu glavom. „Jasno.“ Sve Crne uši široko su se osmehivale.

Unutra ga je čekala visoka žena u lepršavoj svili. Imala je kožu boje abonosa i
oči boje sandalovine. „Ја sam Čataja“, objavi ona, duboko se poklonivši. „А ti
si...“
„Bolje da ne koristimo imena. Imena su opasna.“ Vazduh je mirisao na neki
egzotičan začin, a podni mozaik prikazivao je dve žene isprepletene u ljubavnom
zagrljaju. „Ovo je vrlo prijatno mesto.“
„Dugo sam radila da bih ga takvim načinila. Drago mi je što je desnica
zadovoljan.“ Glas joj beše tečni ćilibar, opojan od naglasaka dalekih Letnjih
ostrva.
„Titule umeju da budu jednako opasne kao imena“, upozori Tirion. „Pokaži mi
nekoliko svojih devojaka.“
„Biće mi velika radost. Videćeš da su mile koliko i lepe, i umešne u svakoj
ljubavnoj veštini.“ Ona graciozno kliznu, ostavljajući Tiriona da se gega što je
bolje umeo, na nogama dvostruko kraćim od njenih.
Iza kićenog mirskog paravana, ukrašenog duborezom s cvećem i usnulim
devicama, neprimećeni zaviriše u zajedničku sobu, gde je neki postariji čovek
svirao veselu melodiju na frulama. U jastucima zastrtoj niši, pijani Tirošanin
purpurne brade ljuljuškao je na kolenu mladu curu bujnih oblina. Beše joj razvezao
prsluk, i sad je naginjao pehar da bi joj sipao tanak mlaz vina na grudi i odatle ga
polizao. Dve druge devojke sedele su i igrale domine kraj raznobojnog prozora.
Pegava je u kosi boje meda imala venac od plavog cveća. Druga je imala kožu
glatku i crnu kao uglačani ahat, široko otvorene tamne oči, male šiljate grudi. Bile
su obučene u lepršavu svilu, oko struka stegnutu pojasevima s biserima. Sunčeva
svetlost se slivala kroz obojeno staklo i ocrtavala im privlačna mlada tela kroz
tanku tkaninu, i Tirion oseti kako mu se nešto napinje niže pojasa. „S poštovanjem,
predložila bih tamnoputu devojku“, reče Čataja.
„Mlada je.“
„Napunila je šesnaest, moj gospodaru.“
Pravi uzrast za Džofrija, pomisli on, prisetivši se Bronovih reči. Njegova prva
bila je još i mlađa. Tirion je pamtio njenu stidljivost kada je prvi put svukla haljinu
preko glave. Dugačka crna kosa i plave oči, da se čovek u njima utopi, i on se
zaista i utopio. Tako davno... Kakva si ti jadna budala, kepecu. „Dolazi li ona iz
tvog zavičaja, ova devojka?“
„Njena krv je krv leta, moj gospodaru, ali mi je kći rođena ovde u Kraljevoj
luci.“ Mora da mu se iznenađenje pokazalo na licu, pošto Čataja nastavi: „Moj
narod smatra da nije sramotno živeti u kući jastuka. Na Letnjim ostrvima su oni
vešti u pružanju zadovoljstva izuzetno cenjene. Mnogi visokorođeni mladići i
devojke najpre služe nekoliko godina nakon sazrevanja, u čast bogovima.“
„Kakve veze bogovi imaju s tim?“
„Bogovi su nam sazdali tela, baš kao i duše, zar nije tako? Oni nam daju glasove
da bismo ih slavili pesmom. Daju nam ruke da bismo im gradili hramove. A daju

nam i požudu, da bismo se spajali telima i slavili ih i na taj način.“
„Podseti me da to kažem prvoobredniku“, reče Tirion. „ Kad bih mogao da se
molim kitom, bio bih mnogo pobožniji.“ On mahnu rukom. „Rado ću prihvatiti tvoj
predlog.“
„Pozvaću moju kćer. Krenimo.“
Devojka ga je srela u podnožju stepenica. Viša od Šai, mada ne tako visoka kao
njena majka, morala je da klekne da bi je Tirion poljubio. „Ime mi je Alajaja“,
reče, s jedva primetnim prizvukom majčinog naglaska. „Pođimo, moj gospodaru.“
Tu ga uze za ruku i povede ga uz dva stepeništa, a potom niz dugačak hodnik.
Stenjanje i vrisci zadovoljstva dopirali su iza jednih zatvorenih vrata, kikotanje i
šaputanje iza drugih. Tirionu se kita nape u čakširama. Ovo bi moglo biti još jedno
poniženje, pomisli dok je pratio Alajaju uz još jedno stepenište, do sobe u kuli.
Postojala su samo jedna vrata. Ona ga provede kroz njih, pa ih zatvori. U sobi se
nalazio veliki krevet s baldahinom, visok ormar ukrašen razbludnim duborezima i
uzan prozor s vitražem u obliku crvenih i žutih dijamanata.
„Veoma si lepa, Alajaja“, reče joj Tirion kada ostadoše sami. „Od glave do
pete, svaki deo tebe je prelep. Ali onaj tvoj deo koji me sada zanima jeste jezik.“
„Moj gospodar će ustanoviti da mi je jezik izuzetno vešt. Još kao devojčica
naučila sam kada da ga upotrebljavam, a kada ne.“
„Drago mi je zbog toga.“ Tirion se osmehnu. „I, šta ćemo sada da radimo?
Možda ti imaš neki predlog?“
„Da“, reče ona. „Ako moj gospodar otvori ormar, naći će ono što traži.“
Tirion joj poljubi ruku, pa uđe u prazan ormar. Alajaja ga zatvori za njim. On
napipa poleđinu, oseti kako mu ona klizi pod prstima, i gurnu je sasvim u stranu.
Prostor iza zida beše potpuno mračan, ali on stade da traži prstima, i nađe metal.
Šaka mu se steže oko prečage lestvica. Nogom napipa nižu prečagu, pa stade da se
spušta. Dobrano ispod nivoa ulice, okomiti tunel izađe u iskošenu usku pećinu
zemljanih zidova, gde ga je, sa svećom u ruci, čekao Varis.
Varis uopšte nije ličio na sebe. Pod šiljatom čeličnom kacigom nalazilo se lice
prekriveno ožiljcima i čekinjastom bradom, a na sebi je preko tvrde kože imao
oklop, za pojasom bodež i kratki mač. „Da li ti je poseta Čataji prijala, moj
gospodaru?“
„Skoro i previše“, priznade Tirion. „Siguran si da se toj ženi može verovati?“
„Ni u šta nisam siguran u ovom prevrtljivom i mutnom svetu, moj gospodaru.
Čataja, međutim, nema razloga da voli kraljicu, a zna da tebi treba da zahvali što se
otarasila Alara Dima. Da krenemo?“ On pođe niz tunel.
Čak mu je i hod drugačiji, primeti Tirion. Miris kiselog vina i belog luka
lebdeo je oko Varisa umesto mirisa lavande. „Dopada mi se ta tvoja nova odeća“,
reče on dok su hodali.
„Posao kojim se bavim ne dopušta mi da idem ulicama okružen povorkom
vitezova. Zato se prerušavam kada izađem iz zamka, i tako živim da ti služim

duže.“
„Koža ti dobro stoji. Trebalo bi da se tako obučeš za naredno zasedanje veća.“
„Tvojoj sestri se to ne bi dopalo, moj gospodaru.“
„Moja sestra bi se upiškila u gaćice.“ On se osmehnu u tami. „Nisam primetio
da me prate njene uhode.“
„Drago mi je što to čujem, moj gospodaru. Neki od najamnika tvoje sestre
takođe pripadaju i meni, mada ona to ne zna. Ne prija mi pomisao da su postali
toliko aljkavi da ih je lako primetiti.“
„Ра, meni ne bi prijala pomisao da sam se bespotrebno pentrao kroz ormare i
trpeo bol neutažene požude.“
„То ni slučajno nije bilo bespotrebno“, pokuša da ga uveri Varis. „Oni znaju da
si tamo. Da li će neko od njih biti dovoljno smeo da uđe kod Čataje glumeći
mušteriju, to ne mogu da znam, ali je bolje biti što predostrožniji.“
„Kako to da kupleraj ima tajni ulaz?“
„Tunel je prokopan za jednog drugog desnicu, kome čast nije dozvoljavala da u
takvu kuću uđe javno. Čataja je pažljivo čuvala tajnu o njegovom postojanju.“
„Za koje si ti ipak saznao.“
„Ptičice lete kroz mnoge mračne tunele. Pažljivo, stepenice su strme.“
Izađoše kroz podni kapak u dnu štale, nakon što su prošli ispod dobrog dela
Renisinog brda. Konj zanjišta u svojoj pregradi kada Tirion pusti kapak, a ovaj se
uz tresak zatvori. Varis ugasi sveću i odloži je na gredu, i Tirion se osvrnu oko
sebe. Za jaslama su stajali mazga i tri konja. On se dogega do uškopljenog šarca i
zagleda mu zube. „Mator je“ reče, „а nisam baš siguran ni koliko je izdržljiv.“
„Nije to konj da te nosi u bitku, tačno“, odgovori Varis, „ali će poslužiti, i neće
privući pažnju. Kao ni ovi drugi. A štalski momci vide i čuju samo životinje.“
Evnuh uze plašt sa eksera. Bio je od grubog sukna, izbledeo od sunca i izlizan, ali
veoma široko krojen. „Ako ćeš mi dozvoliti.“ Kada ga prebaci preko Tirionovih
ramena, on ga prekri od glave do pete, a kukuljica se mogla navući na glavu, da
potpuno skrije lice u senci. „Ljudi vide ono što očekuju da vide“, reče Varis dok je
nameštao plašt. „Kереci nisu tako čest prizor kao deca, tako da će samo dete i
videti. Momče u starom plaštu, na očevom konju, ide nekuda da posluša oca. Mada
bi bilo bolje ako bi gledao da dolaziš noću.“
„Тo i nameravam... od sutra. Trenutno me, međutim, Šai čeka.“ Smestio ju je u
vilu opasanu zidom, u krajnjem severoistočnom uglu Kraljeve luke, nedaleko od
mora, ali se nije usuđivao da je poseti, iz straha da će biti praćen.
„Kog konja ćeš da uzmeš?“
Tirion sleže ramenima. „Ovaj će da posluži.“
„Osedlaću ti ga.“ Varis sa eksera uze uzde i sedlo.
Tirion podesi teški plašt i stade nemirno da se šetka. „Propustio si jedno
živahno zasedanje veća. Izgleda da se Stanis krunisao.“

„Znam.“
„Optužuje mog brata i sestru za rodoskvrnuće. Pitam se odakle mu takve
sumnje.“
„Možda je pročitao knjigu i video boju kose kopiladi, kao što je uradio Ned
Stark, i Džon Erin pre njega. Ili mu je možda neko šapnuo na uho.“ Evnuh se ne
zasmeja svojim uobičajenim kikotom, već dublje i grlenije.
„Neko kao ti, kojim slučajem?“
„Sumnjaš na mene? Nisam to bio ja.“
„Da jesi, priznao bi?“
„Ne. Ali zašto bih ja odao tajnu koju sam čuvao toliko dugo? Jedno je prevariti
kralja, a nešto sasvim drugo sakriti priču od cvrčka u žbunju i ptičice u dimnjaku.
Osim toga, kopilad su svi mogli da vide.“
„Robertova kopilad? Šta s njima?“
„Napravio ih je osmoro, koliko sam ja uspeo da ustanovim“, reče Varis dok je
petljao sa sedlom. „Majke su im bile riđe i plave, kestenjaste i smeđe, ali su deca
sva bila crna kao gavrani... a i sudba im je bila zla, kad već spominjem te ptice.
Tako da nije bilo teško odgonetnuti istinu kada su Džofri, Mirsela i Tomen kliznuli
između nogu tvoje sestre, svi odreda zlatni kao sunce.“
Tirion odmahnu glavom. Da je rodila samo jedno dete svom mužu, bilo bi to
dovoljno da se sumnje razveju... ali onda ona ne bi bila Sersei. „Ako mu ti nisi to
šapnuo, ko je?“
„Neki izdajnik, nema sumnje.“ Varis priteže kolan.
„Maloprstić?“
„Nisam izgovorio nijedno ime.“
Tirion dozvoli evnuhu da mu pomogne oko penjanja u sedlo. „Lorde Varise“,
reče on s konja, „ponekad mi se čini da si mi najbolji prijatelj kojeg imam u
Kraljevoj Luci, a ponekad mi se čini da si mi najgori neprijatelj.“
„Baš neobično. I ja o tebi mislim potpuno isto.“

BREN
Davno pre no što prvi bledi prsti svetla prodreše kroz Brenova okna, oči mu
behu širom otvorene.
U Zimovrelu je bilo gostiju, posetilaca pristiglih za žetvene praznike. Tog jutra
će u dvorištu biti konjičkih igara. Nekada bi ga to ispunilo uzbuđenjem, ali je to
bilo pre.
Ne i sada. Valderi će lomiti koplja sa štitonošama iz pratnje lorda Menderlija,
ali Bren neće u tome učestvovati. Moraće da glumi princa u odajama svoga oca.
„Slušaj, pa ćeš možda i naučiti nešto o tome šta znači biti lord“, rekao mu je meštar
Luvin.
Bren nikada nije tražio da bude princ. Viteštvo je bilo ono o čemu je sanjao;
svetli oklop i razvijeni barjaci, koplje i mač, ratni konj pod njim. Zašto mora da
protraći svoje dane slušajući stare ljude kako pričaju o stvarima koje samo napola
razume? Zato što si slomljen, podseti ga unutrašnji glas. Lord na svojoj mekoj
stolici može da bude bogalj - Valderi su rekli da je njihov deda tako slab da svuda
moraju da ga nose u nosiljci - ali vitez na ratnom konju ne može. Osim toga, to mu
je bila i dužnost. „Ti si naslednik svog brata, i Stark u Zimovrelu“, rekao je ser
Rodrik, podsećajući ga kako je Rob nekada sedeo sa njihovim gospodarom ocem
kada su vazali dolazili da ga posete.
Lord Vimen Menderli stigao je iz Belih sidrišta pre dva dana, a putovao je
barkom i u nosiljci, pošto je bio predebeo da jaše na konju. Sa njim je došla i
dugačka povorka pratilaca: vitezova, štitonoša, manjih lordova i gospi, trubadura,
muzičara, pa čak i jedan žongler, svi svetlucavi od barjaka i kaputa u stotinu, činilo
se, različitih boja. Bren im je poželeo dobrodošlicu u Zimovrel s visoke kamene
stolice svoga oca, kojoj su u naslone za ruke bili uklesani jezovuci, i kasnije ga je
ser Rodrik pohvalio. Da je tu svemu bio kraj, ne bi mu toliko smetalo. Ali je tu tek
bio početak.
„Praznik je dobar izgovor“, objasnio je ser Rodrik, „ali čovek neće preći stotinu
liga zbog zalogaja pačetine i gutljaja vina. Samo će se oni koji imaju da pred nas
iznesu važna pitanja potruditi da krenu na put.“
Bren diže pogled ka tavanici od grubog kamena. Znao je da bi mu Rob rekao da
ne izigrava dete. Kao da mu je čuo glas, i uz njega još i glas njihovog gospodara
oca. Zima dolazi, a ti si gotovo odrastao čovek, Brene. To je tvoja dužnost.
Kada Hodor ulete unutra, smešeći se i bezvučno pevušeći, zateče dečaka
pomirenog sa sudbinom. Hodor mu pomože da se okupa i obuče. „Danas hoću beli
vuneni dublet“, naredi Bren. „I srebrni broš. Ser Rodrik će hteti da izgledam
gospodarski.“ Koliko god je mogao, Bren se trudio da se sam oblači, ali su mu neki
zadaci - navlačenje čakšira, vezivanje čizama - zadavali jada. Bilo ih je mnogo
lakše obaviti uz Hodorovu pomoć. Kada bi ga jednom nečemu naučili, on bi bio

veoma spretan. Ruke su mu uvek bile nežne, mada je bio zapanjujuće snažan. „I ti si
takođe mogao da budeš vitez, mogu da se kladim“, reče mu Bren. „Da ti bogovi
nisu uzeli pamet, bio bi čuven vitez.“
„Hodor?“ Hodor zatrepta na njega nevinim smeđim očima, očima lišenim
svakog razumevanja.
„Da“, reče Bren. „Hodor.“ I pokaza prstom.
Na zidu kraj vrata visila je korpa, čvrsto ispletena od pruća i kože, sa rupama
prerezanim za Brenove noge. Hodor provuče ruke kroz kaiševe i čvrsto pripasa
široki kaiš oko grudi, a onda kleče kraj kreveta. Bren se uhvati za šipke ugrađene u
zid, pa prebaci svoje mlitave noge u korpu, i kroz rupe.
„Hodor“, reče Hodor ponovo, ustajući. Konjušar beše visok gotovo sedam
stopa; Bren je, na njegovim leđima, glavom gotovo dodirivao tavanicu. Saže se dok
su prolazili kroz vrata. Jednom je Hodor namirisao svež hleb i potrčao je u
kuhinju, a Bren se tako udario da je meštar Luvin morao da mu zašiva kožu na
glavi. Miken mu je dao zarđalu staru kacigu iz arsenala, ali ju je Bren retko
stavljao na glavu. Valderi su se smejali kada bi ga s njom videli.
On položi šake na Hodorovu glavu dok su se spuštali niz zavojito stepenište.
Napolju, zvuci mačeva, i štitova, i konja uveliko su odzvanjali dvorištem. Bila je
to milozvučna muzika. Samo ću da bacim pogled, pomisli on. Samo da virnem, i to
je sve.
Lordovi iz Belih sidrišta će se pojaviti kasnije tokom jutra, sa svojim
vitezovima i oklopljenim pešacima. Do tada, dvorište je pripadalo njihovim
štitonošama, a među njima je bilo i desetogodišnjih dečaka i četrdesetogodišnjih
ljudi. Bren tako snažno požele da je jedan od njih, da mu se stomak zgrči od čežnje.
U dvorištu behu podignute dve mete, a svaka se sastojala od čvrste motke oko
koje se okretala poprečna greda na čijem se jednom kraju nalazio štit, a drugi je
bio obložen postavljenom kožom. Štitovi su bili obojeni u crveno i zlatno, mada su
lanisterski lavovi bili nespretno nacrtani, i već izgrebani od udaraca prvih momaka
koji su na njih jurišali.
Prizor Brena u korpi privuče poglede onih koji ga ne behu ranije videli, ali je on
naučio da se ne osvrće na zurenje. Bar je imao dobar vidik; na Hodorovim leđima,
bio je mnogo viši od svih. Vide da se Valderi penju u sedla. Iz Blizanaca su doneli
dobre oklope, svetlucavo srebrnaste, s lakiranim plavim kopčama. Perjanica
Velikog Valdera bila je oblikovana kao zamak, dok je Mali Valder više voleo trake
od plave i sive svile. Takođe su se razlikovali i po štitovima i ogrtačima. Štit
Malog Valdera bio je podeljen na četiri dela; na dva su bile kule-blizanci Freja, a
na druga dva smeđi prugasti vepar kuće njegove bake, i orač kuće njegove majke:
Krejkhola i Derija. Štit Velikog Valdera imao je sličnu podelu, samo sa drvetom i
gavranovima kuće Blekvuda i upletenim zmijama Pedža. Mora da su gladni slave,
pomisli Bren dok ih je gledao kako uzimaju koplja. Starku treba samo jezovuk.
Njihovi pegavi sivi ratni konji behu hitri, snažni i sjajno obučeni. Jedan uz

drugog, oni jurnuše ka metama. Obojica pogodiše štitove pravo u središte, i
projahaše pored mete davno pre nego što se meki krajevi okrenuše da ih udare.
Mali Valder beše uputio jači udarac, ali se Brenu činilo da je Veliki Valder bolji
konjanik. On bi dao obe svoje beskorisne noge za priliku da jaše protiv bilo kojeg
od ove dvojice.
Mali Valder baci svoje smrskano koplje u stranu, pa ugleda Brena, i priđe mu.
„Е, mnogo ti je ružan konj!“ reče on za Hodora.
„Hodor nije konj“, reče Bren.
„Hodor“, reče Hodor.
Veliki Valder se pridruži svom rođaku. „Ра, nije pametan kao konj, to je bar
sigurno.“ Nekoliko momaka iz Belih sidrišta udariše u smeh.
„Hodor.“ Iskreno se smeškajući, Hodor pogleda prvo jednog pa drugog Freja,
nesvestan njihovog zadirkivanja. „Hodor hodor?“
Konj Malog Valdera zanjišta. „Vidiš, razgovaraju jedan s drugim. Možda hodor
na konjskom znači’volim te’.“
„Začepi, Freju.“ Bren je osećao kako mu rumen udara u obraze.
Mali Valder obode konja i priđe bliže, udarivši Hodora, na šta ovaj koraknu
unazad. „А šta ćeš uraditi ako te ne poslušam?“
„Napujdaće vuka na tebe, rođače“, upozori Veliki Valder.
„Neka ga. Oduvek sam želeo plašt od vučjeg krzna.“
„Leto bi ti otkinuo tu debelu glavurdu s ramena“, reče Bren.
Mali Valder udari čeličnom pesnicom po svom grudnom oklopu. „Da ti vuk
možda nema čelične zube, pa da progrize kroz oklop i verižnjaču?“
„Dosta!“ Glas meštra Luvina razleže se kroz žamor dvorišta glasno kao grom.
Koliko je čuo, Bren nije mogao reći... ali je to očigledno bilo dovoljno da ga
razljuti. „Takve pretnje su nedolične, i neću više da ih čujem. Da li se tako ponašaš
i u Blizancima, Valdere Freju?“
„Ako hoću.“ Sa svog ratnog konja, Mali Valder potuljeno pogleda Luvina, kao
da hoće da kaže: Ti si samo meštar, ko si ti da prekorevaš jednog Freja od
Prelaza?
„Тako se štićenici ledi Stark ne ponašaju u Zimovrelu. Šta je povod ovome?“
Meštar redom pogleda sve dečake. „Jedan od vas će mi to reći, kunem se, ili...“
„Rugali smo se Hodoru“, priznade Veliki Valder. „Žao mi je ako smo uvredili
princa Brena. Samo smo hteli da budemo šaljivi.“ On je bar imao pristojnosti da
izgleda postiđeno.
Mali Valder je samo izgledao zlovoljno. „I ja“, reče, „i ja sam samo hteo da
budem šaljiv.“
Ćelavi krug na vrhu meštrove glave pocrvene, Bren to dobro vide; Luvin je
samo postao još bešnji, ako je to bilo moguće. „Dobar lord teši i štiti slabe i
bespomoćne“, reče on Frejima. „Ne dozvoljavam da Hodor bude meta vaših

okrutnih šala, da li me čujete? On je momak dobrog srca, vredan i poslušan, što je
više nego što mogu reći za vas dvojicu.“ Meštar zapreti prstom Malom Valderu. „А
ti ćeš se kloniti bogošume i držati što dalje od onih vukova, ili ćeš zbog toga
odgovarati.“ Razmahanih rukava, on se okrenu na petama, načini nekoliko koraka,
pa se osvrte unatrag. „Вrеnе! Dođi. Lord Vimen te čeka.“
„Hodore, kreni za meštrom“, naredi Bren.
„Hodor“, reče Hodor. Bez obzira na to što je meštar besno grabio, Hodor ga
dugačkim koracima stiže na stepeništu Velike utvrde. Meštar Luvin otvori i pridrža
vrata, a Bren zagrli Hodorov vrat i prignu glavu dok su prolazili.
„Valderi...“ poče on.
„Neću o tome da čujem više ni reč, gotovo je.“ Meštar Luvin je izgledao umorno
i neuredno. „Bio su u pravu što si branio Hodora, ali uopšte nije trebalo da se tamo
nađeš. Ser Rodrik i lord Vimen već su završili s doručkom dok su te čekali. Moram
li lično da dolazim po tebe, kao da si malo dete?“
„Ne“, reče Bren, posramljen. „Oprosti. Samo sam želeo...“
„Znam šta si želeo“, reče meštar Luvin, sada blaže. „Kad bi to samo bilo
moguće. Imaš li pitanja pre nego što počnemo s prijemom?“
„Pričaćemo o ratu?“
„Ti nećeš pričati ni o čemu.“ Luvinov glas povrati oštrinu. „Ti si još uvek
osmogodišnje dete...“
„Skoro mi je devet! „
„Osam“, ponovi meštar odlučno. „Ne izgovaraj ništa sem ljubaznosti, osim ako
ti ser Rodrik ili lord Vimen postave pitanje.“
Bren klimnu glavom. „Zapamtiću.“
„Ser Rodriku neću reći ništa o onome što se desilo između tebe i malih Freja.“
„Hvala ti.“
Postavili su Brena u hrastovu stolicu njegovog oca, sa sivim somotskim
jastucima, iza dugačkog drvenog stola. Ser Rodrik mu je sedeo s desne, a meštar
Luvin s leve strane, naoružan perima i mastionicama i svežnjem belog pergamenta,
da zapiše sve što bude izrečeno. Bren pređe rukom preko grubih dasaka stola i
zamoli lorda Vimena za oproštenje što kasni.
„Ма, princ nikada ne kasni“, prijateljski odgovori gospodar Belih sidrišta. „Oni
koji stignu pre njega samo su poranili, to je sve.“ Smeh Vimena Menderlija beše
glasan i grohotan. Ne beše nikakvo čudo što nije mogao da se popne u sedlo;
izgledao je teži od većine konja. Pričljiv koliko i ogroman, počeo je tražeći od
Zimovrela da potvrdi nove carinske službenike koje je postavio u Belim sidrištima.
Stari su zadržavali srebro za Kraljevu Luku, umesto da ga predaju novom Kralju na
Severu. „Kralju Robu trebaju i njegovi sopstveni novčići“, objavi on, „а Bela
sidrišta su pravo mesto za njihovo kovanje.“ On ponudi da preuzme nadzor nad tim
poslom, ako je kralju po volji, a zatim nastavi da priča o tome kako je ojačao
odbranu luke, podrobno navodeći cenu svakog poboljšanja.

Uz kovnicu novca, lord Menderli takođe predloži da Robu sagradi ratnu flotu.
„Stotinama godina nemamo silu na moru, otkada je Brendon Palibrod spalio lađe
svoga oca. Dajte mi zlata i za godinu dana ću vam izgraditi dovoljno galija da
zauzmemo i Zmajkamen i Kraljevu Luku.“
Bren postade znatiželjniji na te priče o ratnim brodovima. Niko ga nije pitao za
mišljenje, ali mu se namera lorda Vimana činila sjajnom. U mislima ih je već
video. Pitao se da li je bogalj ikada zapovedao ratnim brodom. Ali ser Rodrik
samo obeća da će poslati predlog Robu na razmatranje, dok je meštar Luvin
grebuckao po pergamentu.
Podne dođe i prođe. Meštar Luvin posla Šugavog Tima dole do kuhinje, i oni za
istim stolom večeraše sir, pečenog petla i crni ovseni hleb. Dok je kidao pticu
debelim prstima, lord Vimen se ljubazno raspitivao za ledi Hornvud, koja mu je
bila rođaka. „Znate, ona je rođena kao Menderli. Možda će, kada joj bol mine,
ponovo poželeti da postane Menderli, a?“ On zagrize krilce i osmehnu se od uha do
uha. „А vidite, ja sam udovac već osam godina. Krajnje je vreme da nađem novu
ženu, zar se ne slažete, moji gospodari? Čovek počne da se oseća usamljeno“
Bacivši kosti u stranu, on zgrabi batak. „Ili, ako gospa voli mlađeg momka, pa, moj
sin Vendel je takođe neoženjen. Na jugu je, čuva ledi Kejtlin, ali će sigurno hteti da
nađe nevestu kada se vrati. Odvažan momak, i veseo. Pravi čovek da je ponovo
nauči da se smeje, a?“ On rukavom tunike obrisa mast s brade.
Bren je kroz prozore čuo daleke sudare oružja. Nimalo ga nije bilo briga za
brakove. Kako bih voleo da sam dole u dvorištu.
Lord je sačekao da se sto raščisti pre nego što je spomenuo pismo koje je primio
od lorda Tivina Lanistera, koji je držao u zatočeništvu njegovog starijeg sina, ser
Vilisa, zarobljenog na Zelenom kraku. „Nudi mi ga nazad bez otkupa, pod uslovom
da povučem svoje vojnike iz vojske našeg veličanstva i zakunem se da se više neću
boriti.“
„Naravno, odbićeš ga“, reče ser Rodrik.
„Nemate čega da se bojite“, umiri ih lord. „Kralj Rob nema odanijeg slugu od
Vimena Menderlija. Međutim, teško mi pada saznanje da mi sin trune u Harendvoru
duže nego što mora. To je zlo mesto. Prokleto, tako kažu. Sad, ja nisam od onih što
veruju u takve priče, ali ipak, tako je kako je. Pogledajte šta se desilo Dženosu
Slintu. Kraljica ga uzdigla do lorda Harendvora, a njen brat ga srušio. Poslao ga na
Zid, tako se priča. Molim se za priliku da se sredi neka ravnopravna razmena
zatočenika, i to uskoro. Znam da Vilis ne bi želeo da presedi ostatak rata. Odvažan
je taj moj sin, i žestok kao mastif.“
Kada se razgovor približio kraju, Brenu se ramena behu ukočila od sedenja u
stolici. A te noći, kada je seo za večeru, rog označi dolazak novog gosta. Ledi
Donelu Hornvud nije pratila povorka vitezova i slugu; stigla je samo u pratnji šest
umornih oklopljenih pešaka s losovom glavom na prašnjavim narandžastim
livrejama. „Veoma nam je žao zbog svega što si pretrpela, moja gospo“, reče Bren

kada ona izađe pred njega da ga pozdravi. Lord Hornvud beše poginuo u bici na
Zelenom kraku, a njihov sin jedinac posečen je u Šaputavoj šumi. „Zimovrel
pamti.“
„То je dobro znati.“ Ona beše tek bleda ljuštura žene, a bol joj je u lice usekao
mnoge duboke brazde. „Veoma sam umorna, moj gospodaru. Bila bih ti zahvalna
ako mi dozvoliš da odem na počinak.“
„Naravno“, reče ser Rodrik. „Sutra će biti dovoljno vremena za razgovore.“
Veći deo narednog jutra bio je posvećen razgovorima o žitu, i zelenišu, soljenju
mesa. Kada jednom meštri u svojoj Citadeli proglase početak jeseni, pametni ljudi
odlažu na stranu deo svake žetve... mada je uvek bilo mnogo rasprave oko toga
koliki tačno deo treba odložiti. Ledi Hornvud odlagala je petinu svoje žetve. Na
savet meštra Luvina, obeća da će to povećati na četvrtinu.
„Boltonovo kopile okuplja ljude u Užasniku“, upozori ih ona. „Nadam se da
namerava da ih povede na jug i pridruži se ocu kod Blizanaca, ali kada sam poslala
glasnika da se raspita za njegove naume, rekao mi je da nijednog Boltona neće
ispitivati neka žena. Kao da je zakonito rođen i da ima pravo na to ime.“
„Lord Bolton nikada nije priznao momka, koliko ja znam“, reče ser Rodrik.
„Moram da budem iskren, ne poznajem ga.“
„Malo ga ljudi i zna“, odgovori ona. „Živeo je s majkom do pre dve godine,
kada je mladi Domerik umro, i tako ostavio Boltona bez naslednika. Tada je on
doveo svoje kopile u Užasnik. Po svim pričama, momak je podmuklo stvorenje, a
ima i slugu skoro jednako okrutnog kao i on. Smrad, tako ga zovu. Priča se da se
nikada ne kupa. Oni love zajedno, Kopile i taj Smrad, i to ne jelene. Čula sam
glasine, priče stvari u koje jedva mogu da poverujem, čak i za jednog Boltona. A
sada, kada su moj gospodar muž i moj mili sin otišli bogovima, Kopile pohlepno
gleda moje zemlje.“
Bren požele da da gospi stotinu ljudi da brane njena prava, ali ser Rodrik samo
reče: „On može da gleda, ali učini li išta više, obećavam ti da će odmazda biti
strašna. Ti ćeš biti bezbedna, moja gospo... mada bi možda, nakon nekog vremena,
kada ti bol malo umine, bilo pametno da se ponovo udaš.“
„Moje plodne godine su prošle, ono lepote što sam imala davno je nestalo“,
odgovori ona uz umoran osmejak, „а ipak muškarci dolaze i njuškaju oko mene, kao
što nikada nisu dok sam bila devica.“
„Ne dopadaju ti se ti udvarači?“ upita Luvin.
„Udaću se ponovo ako veličanstvo tako zapovedi“, odgovori ledi Hornvud, „ali
je Mors Vranojed pijanac i siledžija, i to stariji od mog oca. A što se mog
plemenitog rođaka Menderlija tiče, krevet mog gospodara nije dovoljno prostran za
nekog toliko velikog, a ja sam sigurno premala i prekrhka da ležim pod njim.“
Bren je znao da su muškarci spavali na ženama kada bi delili krevet. Spavati
pod lordom Menderlijem bilo bi kao spavati pod palim konjem, pomisli on. Ser
Rodrik s razumevanjem klimnu udovici. „Imaćeš i drugih udvarača, moja gospo.

Pokušaćemo da ti nađemo priliku koja će ti više odgovarati.“
„Možda ne moraš da tražiš predaleko, ser.“
Nakon što ona ode, meštar Luvin se osmehnu. „Ser Rodriče, rekao bih da se
dopadaš mojoj gospi.“
Ser Rodrik se nakašlja. Videlo se da mu je neprijatno.
„Ona je strašno tužna“, reče Bren.
Ser Rodrik klimnu glavom. „Tužna i nežna, i nimalo neprivlačna za ženu njenih
godina, bez obzira na skromne reči. Ali ipak predstavlja opasnost za mir u
kraljevstvu tvoga brata.“
„Оnа?“ upita Bren zapanjeno.
Meštar Luvin odgovori: „Bez neposrednog naslednika, sigurno će biti mnoštvo
pretendenata na zemlje Hornvuda. Tolharti, Flinti i Karstarkovi svi po ženskoj lozi
imaju veze s kućom Hornvuda, a Gloveri odgajaju kopile lorda Harisa u Čardaku
šumskom. Užasnik ne polaže nikakva prava, koliko ja znam, ali se zemlje graniče, a
Ruz Bolton nije neko ko bi prevideo takvu priliku.“
Ser Rodrik čupnu zaliske. „U takvim slučajevima, sizeren mora naći
odgovarajućeg supruga.“
„Zašto se ti ne oženiš njom?“ upita Bren. „Rekao si da je privlačna, a i Bet bi
imala majku.“
Stari vitez položi šaku na Brenovu ruku. „Ljubazna pomisao, moj prinče, ali sam
ja samo vitez, a uz to sam i prestar. Mogao bih držati njene zemlje nekoliko godina,
ali čim bih umro, ledi Hornvud bi se našla u istom škripcu, a i Betina sudbina bi
možda bila dovedena u opasnost.“
„Nek onda kopile lorda Hornvuda bude naslednik“, kaza Bren, misleći na svog
polubrata Džona.
Ser Rodrik reče: „То bi se dopalo Gloverima, i možda i seni lorda Hornvuda,
ali mislim da nas ledi Hornvud ne bi volela. Dečak nije od njene krvi.“
„Ра ipak“, oglasi se meštar Luvin, „i o tome se mora razmisliti. Ledi Donela
više neće rađati decu, kao što je i rekla. Ako ne kopile, ko?“
„Mogu li da vas napustim?“ Bren je čuo štitonoše kako se mačuju u dvorištu,
pesmu čelika koji udara o čelik.
„Ako hoćeš, moj prinče“, reče ser Rodrik. „Dobar si bio.“ Bren pocrvene od
zadovoljstva. Biti lord i nije bilo tako dosadno kao što je zamišljao, a pošto se ledi
Hornvud zadržala mnogo kraće od lorda Menderlija, čak mu je ostalo i nekoliko
sati dnevne svetlosti da poseti Leto. Voleo je da svakog dana provede neko vreme
sa svojim vukom, kada god su mu ser Rodrik i meštar Luvin to dopuštali.
Čim Hodor uđe u bogošumu, Leto se pomoli ispod hrasta, kao da je znao da
dolaze. Bren primeti i vitku crnu priliku kako gleda iz žbunja. „Čupo“, pozva on.
„Hajde, Čupavko, dođi!“ Ali Rikonov vuk nestade jednako brzo kao što se i
pojavio.
Hodor je znao Brenovo omiljeno mesto, tako da ga odnese do obale jezerceta

pod velikom krošnjom drveta-srca, gde je lord Edard imao običaj da klekne i
pomoli se. Površina jezera beše namreškana kada stigoše, i odraz čuvardrveta
svetlucao je i plesao. Međutim, nije bilo ni daška vetra. Na tren, Bren bi zbunjen.
A onda Oša naglo izroni iz jezera uz veliki pljusak, tako iznenada da čak i Leto
odskoči režeći. Hodor se zatetura, jaučući: „Hodor, Hodor!“, ali ga Bren potapša
po ramenu da ga smiri. „Kako možeš tu da plivaš?“ upita on Ošu. „Zar ti nije
hladno?“
„Kao odojče sam sisala ledenice, dečače. Ja volim hladnoću“ Oša dopliva do
stena i ustade, dok su kapljice prskale s nje. Bila je naga, a koža joj je bila sva
naježena. Leto se prišunja bliže i onjuši je. „Htela sam da dodirnem dno.“
„Nisam znao da dno postoji.“
„Možda i ne postoji.“ Ona se osmehnu. „U šta to buljiš, dečače? Nikada ranije
nisi video ženu?“
„Е, baš jesam.“ Bren se kupao sa sestrama stotinu puta, a video je i sluškinje u
vrelima. Oša je, međutim, izgledala drugačije: tvrda i oštra, a ne meka i obla. Noge
su joj bile žilave, grudi ravne kao dve prazne vreće. „Imaš mnogo ožiljaka.“
„Svaki sam zaradila.“ Ona podiže svoju smeđu haljinu, otrese s nje lišće i
navuče je preko glave.
„Boreći se s džinovima?“ Oša je tvrdila da iza Zida još ima džinova. Jednog
dana možda ću i videti nekog...
„Boreći se s ljudima.“ Ona se opasa komadom konopca. „Crnim vranama,
najčešće. Jednog sam i ubila“, reče, otresajući kosu. Beše joj narasla otkad je
stigla u Zimovrel, dobrano ispod ušiju. Izgledala je mekše od one žene koja je
jednom pokušala da ga opljačka i ubije u vučjoj šumi. „Danas sam u kuhinji čula
neke brbljarije o tebi i onim Frejima.“
„Kо? Šta su rekli?“
Ona mu se kiselo osmehnu. „Da je glup dečak koji se podsmeva divu, i da je
svet poludeo kada bogalj mora da ga brani.“
„Hodor uopšte nije znao da mu se rugaju“, reče Bren. „А on se nikada ni ne
bije.“ Priseti se kako je jednom, još dok je bio mali, išao na pijačni trg s majkom i
obrednicom Mordejnom. Poveli su Hodora da bi im nosio stvari, ali je on odlutao,
i kada su ga našli, neki momci su ga bili saterali u uličicu i boli ga štapovima.
„Hodor!“ vikao je on neprekidno, pokrivajući se i izmičući, ali nijednom nije
digao ruku na svoje mučitelje. „Obrednik Čejl kaže da on ima nežnu dušu.“
„Jeste“, reče ona, „i ruke dovoljno snažne da čoveku otkinu glavu, samo ako
poželi. Svejedno, bolje bi mu bilo da se čuva tog Valdera. A i tebi takođe. Veliki
koga zovu mali, meni se čini da su mu dobro ime nadenuli. Spolja veliki, unutra
mali, i zao do kostiju.“
„On se nikada ne bi usudio da me povredi. Plaši se Leta, bez obzira na ono što
kaže.“
„Onda možda i nije tako glup kao što izgleda.“ Oša je uvek bila oprezna u blizini

jezovuka. Onog dana kada je zarobljena, Leto i Sivi Vetar iskidali su troje divljana
na krvave komadiće. „Ili možda jeste. A to takođe znači nevolje.“ Ona poveza
kosu. „Imao si još onih vučjih snova?“
„Ne.“ Nije voleo da priča o snovima.
„Princ bi trebalo bolje da laže.“ Oša se nasmeja. „Ра, tvoji snovi su tvoja stvar.
A moj posao je u kuhinji, i bolje da se vratim nazad pre nego što Gejdž počne da
viče i mlatara onom svojom velikom varjačom. Ako mi dozvoliš, moj prinče.“
Nije trebalo da spominje vučje snove, pomisli Bren dok ga je Hodor nosio
stepenicama ka ložnici. Odupirao se snu koliko god je mogao, ali ga je on,
naposletku, kao i uvek, svladao. Te noći je sanjao stražariku. Gledala ga je
dubokim crvenim očima, pozivala ga izuvijanim drvenim ustima, a sa bledih grana
je doletela trooka vrana, kljujući ga u lice i izvikujući mu ime glasom oštrim poput
mačeva.
Probudila ga je jeka rogova. Bren se prebaci na bok, zahvalan što je utekao snu.
Začu konje i glasnu viku. Stiglo je još gostiju, i to pripitih, sudeći po buci koju
stvaraju. Uhvativši se za šipke, on se diže s kreveta i prebaci do sedišta kraj
prozora. Na barjaku im beše div u pokidanim lancima, koji mu kaza da su to ljudi
Ambera, iz severnih zemalja iza Poslednje reke.
Narednog dana dođoše mu dvojica zajedno; Velidžonovi stričevi, hvalisavi ljudi
već u zimama svojih života, s bradama belim poput medveđih krzna u koja su se
odevali. Jedna je vrana jednom pomislila da je Mors mrtav i kljucnula ga u oko,
tako da je on sada umesto njega nosio komad zmajstakla. Po priči Stare Nen, on je
zgrabio vranu i odgrizao joj glavu, tako da su mu nadenuli nadimak Vranojed.
Nikada nije htela da kaže Brenu zašto njegovog suvonjavog brata Hodera zovu
Kurvolovac.
Nisu se pošteno ni smestili, a Mors je već zatražio dozvolu da se oženi ledi
Hornvud. „Velidžon je snažna desna ruka Mladog Vuka, svi znaju da je to istina.
Ko će bolje zaštititi udovičine zemlje od jednog Ambera, a koji će to Amber bolje
od mene?“
„Ledi Donela je još u žalosti“, reče meštar Luvin.
„Imam ja pod krznima lek za žalost.“ Mors se nasmeja. Ser Rodrik mu ljubazno
zahvali i obeća da će izneti njegov predlog pred gospu i kralja.
Hoder je hteo brodove. „Divljani se prikradaju sa severa, brojniji nego što sam
ih ikada ranije video. Prelaze Zaliv foka u malim čamcima i kuljaju na naše obale.
U Morobdiji ima premalo vrana da ih zaustave, i oni se razmile po zemlji kao
mravi. Dugački brodovi nam trebaju, da, i snažni ljudi da njima jedre. Velidžon ih
je previše odveo. Pola žetve nam je propalo zbog manjka ruku za kose.“
Ser Rodrik čupnu zaliske. „Vi imate šume visokih borova i starih hrastova. Lord
Menderli ima obilje brodograditelja i mornara. Zajedno biste mogli da napravite
dovoljno dugačkih brodova za odbranu obe obale.“
„Menderli?“ Mors Amber prezrivo frknu. „Та velika pihtijasta vreća sala?

Koliko čujem, njegovi vlastiti ljudi ga posprdno zovu lord Jegulja. On jedva može i
da hoda. Ako bi mu zabio mač u trbuh, napolje bi izmigoljilo deset hiljada jegulja.“
„On jeste debeo“, prizna ser Rodrik, „ali nije glup. Sarađivaćete s njim, ili ćete
kralju objasniti šta nije u redu.“ I na Brenovo zaprepašćenje, goropadni Amberi se
složiše da poslušaju njegove zapovesti, mada ne bez gunđanja.
Dok su sedeli na prijemu, Gloverovi ljudi dođoše iz Čardaka šumskog, i velika
družina Tolharta iz Torenovog trga. Galbart i Robet Glover behu ostavili Čardak u
rukama Robertove žene, ali je u Zimovrel došao njihov kućeupravitelj. „Moja
gospa moli da joj oprostite izostanak. Deca su joj još premala za takvo putovanje, a
nije htela da ih ostavi same.“ Bren ubrzo shvati da Čardakom šumskim zapravo
vlada kućeupravitelj, a ne ledi Glover. Čovek priznade da trenutno na stranu
odvaja tek desetinu žetve. Tvrdio je da mu je putujući čarobnjak rekao da će
utvarno leto biti berićetno, pre nego što zima istinski stigne. Meštar Luvin imao je
nekoliko biranih reči da kaže o putujućim čarobnjacima. Ser Rodrik mu zapovedi
da odlaže petinu, i podrobno ga ispita o kopiletu lorda Hornvuda, dečaku Larensu
Snežnom. Na severu, sva visokorođena kopilad imala su prezime Snežni. Tom
momku bilo je skoro dvanaest, i kućeupravitelj je hvalio njegovu pamet i hrabrost.
„Тvoj predlog o kopiletu je možda bio dobar, Brene“, reče meštar Luvin
docnije. „Jednog dana ćeš, rekao bih, biti dobar gospodar Zimovrela.“
„Neću.“ Bren je znao da nikada neće biti lord, kao što nikada neće biti ni vitez.
„Rob će se oženiti nekom devojkom od Freja, sam si mi to rekao, a i Valderi isto
kažu. Imaće sinove, a oni će biti lordovi Zimovrela nakon njega, ne ja.“
„Možda će i biti tako, Brene“, reče ser Rodrik, „ali ja sam se ženio tri puta, i
žene su mi davale samo kćeri. Sada mi je ostala jedino Bet. Moj brat Martin bio je
otac četiri snažna sina, a samo je Džori doživeo da stasa u muškarca. Kada je on
ubijen, Martinova loza umrla je s njim. Kada govorimo o budućnosti, ništa nikada
nije sigurno.“
Na Leobalda Tolharta došao je red narednog dana. On je pričao o promeni
vremena, gluposti kmetova, i o tome kako mu bratanac ne može da sačeka da pođe u
rat. „Benfred je digao svoju vlastitu četu kopljanika. Sami dečaci, nijedan nije
prešao devetnaestu, ali svaki misli da je baš on novi Mladi vuk. Kad sam im rekao
da su samo mladi zečevi, nasmejali su mi se. Sada su sebe prozvali Divlji Zečevi, i
jurcaju naokolo po zemlji sa zečjim krznima vezanim za koplja, pevajući pesme o
viteštvu.“
Bren pomisli da to zvuči sjajno. On se priseti Benfreda Tolharta, krupnog,
otvorenog i glasnog momka koji je često posećivao Zimovrel s ocem ser
Helmanom i bio dobar prijatelj s Robom i Teonom Grejdžojem. Ali se to što je čuo
ser Rodriku očigledno nije sviđalo. „Ako kralju ustreba još ljudi, sam će ih
pozvati“, reče on. „Poruči bratancu da ostane u Torenovom trgu, kao što mu je
gospodar otac i naredio.“
„Hoću, ser“, reče Leobald, i tek onda postavi pitanje u vezi sa ledi Hornvud.

Siroticom bez muža da joj brani zemlje i sina da ih nasledi. Njegova vlastita gospa
bila je od Hornvuda, sestra pokojnog lorda Halisa, nema sumnje da to znaju.
„Prazan dvor je tužan dvor. Pomislio sam da pošaljem mlađeg sina ledi Doneli za
štićenika. Berenu je skoro deset, dobar je momak, i njen je zaovičić. On bi je
oraspoložio, u to sam siguran, i možda bi čak poželeo da uzme ime Hornvuda...“
„Ako bude imenovan za naslednika?“ predloži meštar Luvin.
„...da se njihova kuća ne bi ugasila“, završi Leobald.
Bren je znao šta treba da kaže. „Hvala ti na predlogu, moj gospodaru“, reče
brzo, pre no što je ser Rodrik stigao da progovori. „Iznećemo ga pred mog brata
Roba. O, i pred ledi Hornvud.“
Leobald kao da bi iznenađen što je i on progovorio. „Hvala ti, moj prinče“,
reče, ali Bren vide sažaljenje u njegovim bledoplavim očima, pomešano možda s
malo zahvalnosti što bogalj nije njegov sin. Na tren, Bren ga je mrzeo.
Meštru Luvinu se, međutim, više dopadao. „Веrеn Tolhart bi mogao biti najbolje
rešenje“, reče im nakon što Leobald ode. „Ро krvi je napola Horvnud. Kada bi
uzeo ime svog ujaka...“
„...i tad bi bio dečak“, reče ser Rodrik, „i teško bi držao svoje zemlje protiv
ljudi poput Morsa Ambera i tog kopileta Ruza Boltona. Ovo moramo pažljivo da
promislimo. Rob treba da dobije naš najbolji savet pre nego što odluči.“
„Možda će se sve svesti na to šta mu je korisnije“, reče meštar Luvin. „Kog
lorda najviše želi da veže uz sebe. Rečne zemlje su deo njegovog kraljevstva,
možda će poželeti da učvrsti taj savez udajom ledi Hornvud za jednog od
gospodara sa Trozupca. Blekvuda, možda, ili Freja...“
„Ledi Hornvud može da uzme jednog od naših Freja“, reče Bren. „Može da ih
uzme i obojicu, ako hoće.“
„То nije lepo, moj prinče“, ukori ga ser Rodrik blago.
Nisu ni Valderi. Namrštivši se, Bren se zagleda u sto i ne reče ništa.
Narednih dana, gavranovi stigoše iz ostalih lordovskih kuća, noseći izvinjenja.
Kopile od Užasnika neće im se pridružiti, Mormonti i Karstarkovi su svi otišli na
jug sa Robom, lord Lok je prestar da bi se izložio opasnostima putovanja, ledi Flint
je u poodmakloj trudnoći, a u Udovičinom bdenju vlada bolest. Konačno, stigoše
glasovi od svih glavnih vazala kuće Starka, osim od močvarca Haulanda Rida, koji
za mnoge godine ne beše nogom kročio iz svojih ritova, i Servina, čiji se zamak
nalazio na pola dana jahanja od Zimovrela. Lord Servin bio je sužanj Lanistera, ali
je njegov sin, momak od četrnaest leta, stigao jednog vedrog, vetrovitog jutra na
čelu dvadeset kopljanika. Bren je jahao Plesačicu po dvorištu kad oni uđoše na
kapiju.
„Dobro ti jutro, Brene! „ doviknu Klej veselo. „Ili sada moram da te zovem
prinče Brene?“
„Samo ako hoćeš.“
Klej se nasmeja. „Zašto da ne? U poslednje vreme svi su kraljevi ili prinčevi.

Da li je Stanis pisao i Zimovrelu?“
„Stanis? Ne znam.“
„I on je sada kralj“, poveri mu Klej. „Kaže da je kraljica Sersei išla u krevet sa
svojim bratom, tako da je Džofri kopile.“
„Džofri Zlorođeni“, zareža jedan od Servinovih vitezova. „Nije ni čudo što je
verolomnik, kada mu je otac Kraljeubica.“
„Jeste“, reče drugi, „bogovi mrze rodoskvrnuće. Vidite samo kako su skršili
Targarjene.“
Na trenutak Bren oseti kako ne može da diše. Div mu je stezao grudi. On oseti
kako pada, i očajnički zgrabi Plesačicine uzde.
Užas mora da mu se video na licu. „Brene?“ reče Klej Servin. „Nije ti dobro?
To je samo još jedan kralj.“
„Rob će i njega pobediti.“ On okrenu Plesačicu ka štali, nesvestan začuđenih
pogleda koje su mu Servini upućivali. Krv mu je tukla u ušima, i da nije bio vezan
za sedlo, verovatno bi pao.
Te se noći Bren molio bogovima svog oca za san bez snova. Ako su ga bogovi
čuli, izrugnuli su se njegovim nadama, pošto je košmar koji su mu poslali bio gori
od bilo kog vučjeg sna.
„Leti ili umri!“ vrištala je trooka vrana dok ga je kljuvala. On je jecao i
preklinjao, ali vrana beše nemilosrdna. Izbi mu najpre levo oko, a potom i desno, i
kada beše slep u tami, kljunu ga u čelo, žarivši svoj užasni oštri kljun duboko u
njegovu lobanju. Vrištao je toliko da mu se učini kako će mu pluća prepući. Bol
beše sekira koja mu je razdirala glavu, ali kada vrana iščupa kljun sav sluzav od
komada mozga i kosti, Bren progleda. Od strašnog prizora koji vide ponestade mu
daha. Držao se za kulu, miljama visoku, a prsti su mu klizili, nokti grebli kamen,
noge ga vukle nadole, glupe beskorisne mrtve noge. „Pomozi mi!“ viknu. Zlatni
čovek se pojavi na nebu iznad njega i izvuče ga naviše. „Šta sve radim zbog
ljubavi“, prošapta on tiho i glavačke ga baci u bezdan.

TIRION
„Ne spavam više onako dobro kao kada sam bio mlađi“, reče mu velemeštar
Piseli, izvinjavajući se zbog susreta u zoru. „Radije volim da ustanem, makar svet
bio i u mraku, nego da nemiran ležim u krevetu i brinem se zbog neobavljenih
poslova“, kaza - mada je zbog teških očnih kapaka izgledao napola usnuo dok je to
govorio.
U prostranim odajama podno ptičje kule njegova devojka im je poslužila kuvana
jaja, kuvane šljive i ovsenu kašu, dok je Piseli služio svoje mudrosti. „U ova tužna
vremena, dok toliki gladuju, mislim da pristojnost nalaže da mi trpeza bude
skromna.“
„Hvale vredno“, priznade Tirion, razbijajući veliko smeđe jaje koje ga je veoma
podsećalo na velemeštrovu ćelavu pegavu glavu. „Moj pristup je različit. Ako ima
hrane, ja je pojedem, za slučaj da je sutra ne bude.“ On se osmehnu. „Reci mi, da li
su i tvoji gavranovi ranoranioci?“
Piseli pogladi snežnobelu bradu koja mu je prekrivala grudi. „Svakako. Da
pošaljem po pero i mastilo nakon što jedemo?“
„Nema potrebe.“ Tirion položi pisma na sto kraj svoje kaše, istovetne
pergamente usko smotane i zapečaćene voskom na oba kraja. „Otpusti devojku, pa
da razgovaramo.“
„Ostavi nas, dete.“ naredi Piseli. Služavka hitro izađe iz sobe. „Ova pisma,
dakle...“
„Za oči Dorana Martela, princa od Dorne.“ Tirion oljušti napuklu ljusku s jajeta,
i zagrize. Nedostajalo je soli. „Jedno pismo, u dva primerka. Pošalji svoje najbrže
ptice. Ovo je veoma važno.“
„Poslaću ih čim doručkujemo.“
„Pošalji ih odmah. Kuvane šljive će sačekati. Kraljevstvo možda neće. Lord
Renli vodi svoju vojsku uz Ružin drum, a niko ne može reći kada će lord Stanis
isploviti sa Zmajkamena.“
Piseli zatrepta. „Ako moj gospodar to želi...“
„Želi.“
„Tu sam da služim.“ Meštar se tromo diže na noge, dok mu je lanac tiho
zveckao. Beše težak, desetak meštarskih ogrlica povezanih i isprepletenih, i
ukrašenih dragim kamenjem. A Tirionu se činilo da su zlatne, srebrne i platinaste
karike daleko brojnije od karika od neplemenitih metala.
Piseli se kretao tako sporo da je Tirion imao vremena da završi jaje i proba
šljive - raskuvane i vodnjikave za njegov ukus - pre nego što ga zvuk krila natera
da ustane. On vide gavrana, tamnog naspram jutarnjeg neba, i hitro priđe lavirintu
polica u dnu sobe.
Meštrove lekarije pružale su zaista upečatljiv prizor; deseci zdela zapečaćenih

voskom, stotine začepljenih boca, isto toliko flašica od mlečnog stakla, bezbrojni
ćupovi sa sušenim biljem, sve uredno obeleženo Piselijevim urednim rukopisom.
Sređen um, pomisli Tirion, i zaista, kada bi se jednom shvatio raspored, bilo je
lako videti da svaki napitak ima svoje mesto. I toliko zanimljivih stvari. Primetio
je slatkisan i velebilje, makovo mleko, suze iz Lisa, prah sivog klobuka, crvljivaču
i demonski ples, otrov baziliska, slepooko, udovičinu krv...
Propevši se na prste, on uspe da skine prašnjavu bočicu s visoke police. Kada
pročita natpis, osmehnu se i gurnu je u mkav.
Sedeo je za stolom i ljuštio drugo jaje kada se velemeštar Piseli uspuza nazad uz
stepenice. „Gotovo je, moj gospodaru.“ Starac sede. „Тakva stvar... najbolje je da
se hitro obavi, zaista, zaista... od velike važnosti, kažeš?“
„О, da.“ Ovsena kaša bila je pregusta, pomisli Tirion, i nedostajalo joj je
maslaca i meda. Naravno, maslac i med su se u poslednje vreme retko nalazili u
Kraljevoj Luci, mada je lord Džajlz dobro snabdevao stanovnike zamka. Pola
hrane koju su jeli ovih dana dolazilo je s njegovih zemalja ili zemalja ledi Tande.
Rozbi i Stokvort nalazili su se samo malo severnije od grada, i do njih rat još nije
bio stigao.
„Princ od Dorne, lično. Mogu li da upitam...“
„Bolje ne.“
„Kako ti kažeš.“ Piselijeva radoznalost bila je tako očigledna da je Tirion skoro
mogao da je opipa. „Možda ipak... Kraljevo veće...“
Tirion drvenom kašikom kucnu o rub zdele. „Veće postoji da bi savetovalo
kralja, meštre.“
„Baš tako“, reče Piseli, „а kralj...“
„...је trinaestogodišnji dečak. Ja govorim njegovim glasom.“
„То je istina. Baš tako. Kraljeva desna ruka. Ipak... tvoja milostiva sestra, naša
kraljica namesnica, ona...“
„...nosi veliki teret na tim svojim ljupkim belim ramenima. Ne želim da joj
otežavam breme. A ti?“ Tirion nagnu glavu u stranu i ljubopitljivo osmotri
velemeštra.
Piseli obori pogled natrag na svoju hranu. Nešto u Tirionovim očima, jednom
crnom a drugom zelenom, nagonilo je ljude da se osećaju neprijatno; on je to znao,
i često koristio. „Ah!“ promrmlja starac u svoje šljive. „Nema sumnje da si u
pravu, moj gospodaru. Veoma pažljivo s tvoje strane... što je štitiš... od tog
bremena.“
„Takav sam ti ja čovek.“ Tirion se vrati nezadovoljavajućoj kaši. „Pažljiv.
Sersei je moja mila sestra, na kraju krajeva.“
„A i žena, uz to“, reče velemeštar Piseli. „Veoma neobična žena, a ipak... nije
mala stvar brinuti sve brige kraljevstva, uprkos krhkosti njenog pola... „ O, da, ona
je krhka golubica, samo pitaj Edarda Starka. „Drago mi je što deliš moju brigu. I
hvala na gostoprimstvu tvoje trpeze. Ali mene čeka dugačak dan.“ On izmahnu

nogama i spusti se sa stolice. „Budi dobar pa mi smesta javi čim dobijemo odgovor
iz Dorne.“
„Biće tvoja volja, moj gospodaru.“
„I to samo meni?“
„Ah... naravno.“ Piselijeva pegava šaka hvatala se za bradu, kao što se davljenik
hvata za konopac. Tirionu od toga zaigra srce. Jedan, pomisli on.
On se odgega do nižeg dvorišta; njegovim krivim nogama stepenice nisu prijale.
Sunce se već beše poprilično diglo, i zamak se budio. Gardisti su hodali po
zidinama, a vitezovi i oklopljeni pešaci vežbali tupim oružjem. Nedaleko odatle,
Bron je sedeo na ivici bunara. Dve naočite služavke prođoše mimo njega noseći
pletenu korpu, ali ih najamnik ni ne pogleda. „Brane, meni je tebe žao.“ Tirion
pokaza ka curama. „Pored takvih divnih prizora, ti samo vidiš čopor siledžija kako
diže larmu.“
„U ovom gradu ima stotinu kupleraja, i za okrnjen bakrenjak mogu da kupim
pičke koliko god mi treba“, odgovori Bron, „ali mi jednog dana život može zavisiti
od toga koliko sam pažljivo gledao te tvoje siledžije.“ On ustade. „Kо je momak u
kariranom plavom ogrtaču s tri oka na štitu?“
„Neki lutajući vitez. Talad, tako kaže da se zove. Zašto?“
Bron skloni pramen kose sa čela. „On je najbolji među njima. Ali gledaj ga, on
upada u ritam, zadaje iste udarce istim redom, svaki put kada napadne.“ On se
iskezi. „То će ga stati glave kada meni izađe na megdan.“
„On je zaklet Džofriju; neće ti izaći na megdan.“ Krenuše preko dvorišta, Bron
skrativši svoje dugačke korake da bi pratio Tirionov kratki korak. U poslednje
vreme najamnik je izgledao gotovo pristojno. Crna kosa bila mu je oprana i
očešljana, a lice sveže izbrijano, i nosio je crni grudni oklop starešine Gradske
straže. Sa ramena mu je visio lanistersko grimizni plašt ukrašen zlatnim šakama.
Tirion mu ga beše poklonio kada ga je imenovao kapetanom svoje lične garde.
„Koliko molilaca imamo danas?“ upita on.
„Tridesetak“, odgovori Bron. „Uglavnom se na nešto žale, ili nešto traže, kao i
obično. Tvoja miljenica se vratila.“
On zastenja. „Ledi Tanda?“
„Njen paž. Poziva te da ponovo večeraš kod nje. Biće pečene srnetine, kaže, i
par punjenih gusaka u sosu od dudinja, i...“
„...njena kći“, kiselo završi Tirion. Otkada je kročio nogom u Crvenu tvrđavu,
ledi Tanda ga je neprestano pratila, naoružana beskonačnom zalihom divljih
veprova, pita od jegulja i pikantnih gustih čorbi. Odnekud je došla na pomisao da
bi lord kepec bio savršen pratilac za njenu kći Lolis, krupnu, mekanu i priglupu
devojku za koju se govorkalo da je, u trideset i trećoj, još devica. „Pošalji joj moje
izvinjenje.“
„Ne voliš punjene guske?“ Bron se zlobno iskezi.
„Možda je bolje da ti pojedeš gusku i oženiš se devicom. Ili još bolje, pošalji

Šagu.“
„Šaga bi verovatnije pojeo devicu i oženio se guskom“, primeti Bron. „А Lolis
je ionako teža od njega.“
„I to je tačno“, priznade Tirion dok su prolazili senkom pokrivenog mosta
između dve kule. „Kо me još želi?“
Najamnik se uozbilji. „Tu je zelenaš iz Bravosa sa raznoraznim šarenim
hartijama, traži da vidi kralja u vezi s isplatom nekog duga.“
„Kao da Džofri zna da broji preko dvadeset. Pošalji ga Maloprstiću, on će već
naći načina da ga se otarasi. Dalje?“
„Gospodičić s Trozupca, kaže da su mu ljudi tvog oca spalili utvrdu, silovali
ženu i pobili sve kmetove.“
„Meni se čini da se to zove rat.“ Tirion je mogao da namiriše delo Gregora
Kleganija, ili ser Ejmorija Lorča, ili onog trećeg omiljenog besnog psa svoga oca,
Kohoričanina. „Šta taj hoće od Džofrija?“
„Nove kmetove“, reče Bron. „Prepešačio je čitav taj put da bi kukao kako je
odan i moljakao za naknadu štete.“
„Sutra ću odvojiti vreme za njega.“ Bez obzira na to da li je zaista odan ili samo
očajan, pokorni lord sa rečnih zemalja mogao bi biti koristan. „Postaraj se da mu
daju udobnu odaju i toplu hranu. Pošalji mu i nov par čizama, dobrih, ljubaznošću
kralja Džofrija.“ Ispoljavanje velikodušnosti nikada nije na štetu.
Bron kratko klimnu glavom. „Tu je takođe i gomila pekara, mesara i piljara koji
traže da ih saslušaš.“
„Već sam im jednom rekao, nemam šta da im dam.“ Hrana je u Kraljevu Luku
stizala tek na kašičicu, a veći deo je odlazio u zamak i garnizon. Cene zeleniša,
krompira, brašna i voća zastrašujuće su skočile, a Tirion nije želeo ni da pomisli
kakvo je meso završavalo u loncima sirotinjskih kuhinja dole u Buvljoj rupi. Riba,
nadao se. Još imaju reku i more... bar dok lord Stanis ne isplovi.
„Traže zaštitu. Prošle noći je jedan pekar ispečen u sopstvenim pećima. Rulja je
tvrdila da preskupo prodaje hleb.“
„Da li je?“
„Više nije u stanju da to porekne.“
„Bar ga nisu pojeli?“
„То nisam čuo.“
„Sledećeg puta hoće“, reče Tirion mračno. „Pružiću im onoliko zaštite koliko
mogu. Zlatni plaštovi...“
„Tvrde da je u rulji bilo i zlatnih plaštova“, reče Bron. „Traže da razgovaraju
lično s kraljem.“
„Budale.“ Tirion ih je otpravljao izrazima žaljenja; sestrić bi ih otpravio
bičevima i kopljima. Bio je gotovo izazvan da to dopusti... ali ne, nije se usuđivao.
Pre ili kasnije, neki neprijatelj će krenuti na Kraljevu Luku, a poslednje što je želeo

jeste da unutar gradskih zidina bude spremnih izdajnika. „Reci im da kralj Džofri
deli njihove strahove, i da će za njih uraditi sve što može.“
„Oni hoće hleba, a ne obećanja.“
„Ako im danas dam hleba, sutra ću ih pred kapijama imati dvostruko više. Ko
još?“
„Crni brat sa Zida. Kućeupravitelj kaže da je doneo nekakvu trulu ruku u tegli.“
Tirion se slabašno osmehnu. „Čudim se da je niko dosad nije pojeo.
Pretpostavljam da bi trebalo da ga primim. Da to nije Joren, kojim slučajem?“
„Nije. Neki vitez. Torn.“
„Ser Aliser Torn?“ Od sve crne braće koju je upoznao na Zidu, Tirion Lanister
je najmanje voleo ser Alisera Torna. Gorak, zao čovek s prevelikim osećajem
sopstvene važnosti. „Kad malo bolje razmislim, ne verujem da mi je toliko stalo da
sada vidim ser Alisera. Nađi mu malu ćeliju u kojoj rogozina nije menjana bar
godinu dana, i pusti mu tu ruku da još malo truli.“
Bron se posprdno nasmeja i ode svojim putem, a Tirion prionu na mučno
penjanje uz zavojito stepenište. Dok je šepao preko spoljnjeg dvorišta, začu kako
se gvozdene rešetke pred kapijom uz škripu dižu. Njegova sestra i velika povorka
čekali su da izađu.
Na svom belom konju, Sersei se dizala visoko nad njim, boginja u zelenom.
„Brate“, pozva ona nimalo srdačno. Kraljici se ne beše dopalo kako je postupio sa
Dženosom Slintom.
„Veličanstvo.“ Tirion se uljudno pokloni. „Izgledaš veoma lepo ovog jutra.“
Kruna joj beše zlatna, plašt od hermelina. Pratnja je jahala na konjima iza nje: ser
Boros Blunt od Kraljevske garde, u belom oklopu i sa svojom omiljenom mračnom
grimasom na licu; ser Belon Svon, s lukom okačenim o srmom izvezeno sedlo; lord
Džajlz Rozbi, čiji je sipljivi kašalj bio gori nego ikada; Piromanser Halin iz esnafa
Alhemičara, i kraljičin najnoviji miljenik, njen rođak ser Lansel Lanister, štitonoša
njenog pokojnog muža, na brzinu proizveden u viteza na zahtev novopečene
udovice. Pratili su ih još i Vilar i dvadeset gardista. „Kud si se to danas zaputila,
sestro?“ upita Tirion.
„Obilazim kapije da vidim nove škorpione i bacače vatre. Nismo svi tako
ravnodušni prema odbrani grada kao što si, izgleda, ti.“ Sersei ga prostreli onim
svojim bistrim zelenim očima, prelepim čak i u preziru. „Javljeno mi je da je Renli
Barateon krenuo iz Visokog Sada. Ide uz Ružin drum, na čelu sve svoje vojske.“
„Varis je i meni predao isti izveštaj.“
„Mogao bi biti ovde pre punog meseca.“
„Ne ako nastavi ovako opušteno kao do sada“, pokuša da je uveri Tirion.
„Svake noći priređuje gozbu u drugom zamku, i na svakom raskršću zastaje i prima
izaslanike i molioce.“
„А svakog dana mu sve više ljudi hrli pod barjake. Priča se da sa sobom već
ima stotinu hiljada vojnika.“

„Čini se da je to prilično preterano.“
„On iza sebe ima moć Krajoluja i Visokog Sada, ti mala budalo“, besno reče
Sersei s visine. „Sve vazale Tirela, osim Redvina, a za to možeš meni da zahvališ.
Dokle god držim one njegove šugave blizance, lord Pakster će čučati na Senici i
smatrati da je srećan što se ne meša.“
„Šteta što si pustila da ti se Vitez od Cveća izmigolji kroz te tvoje lepe prste.
Ipak, Renli ima i druge brige, ne samo nas. Našeg oca u Harendvoru, Roba Starka u
Brzorečju... da sam na njegovom mestu, postupao bih veoma slično. Napredovao
polako, prikazivao svoju moć čitavom kraljevstvu, posmatrao, čekao. Nek mi se
suparnici međusobno bore, dok ja čekam svoj čas. Ako nas Stark pobedi, jug će
pasti u Renlijeve šake kao dar bogova, a neće izgubiti ni čoveka. A ako ishod bude
drugačiji, moći će da nas napadne oslabljene.“
Sersei se nije smirila. „Hoću da nateraš oca da dovede svoju vojsku u Kraljevu
Luku.“
Gde neće služiti ničemu, sem da se ti osećaš bezbednije. „Kada sam ja to bio u
stanju da nateram oca da učini bilo šta?“
Ona prenebregnu pitanje. „А kada nameravaš da oslobodiš Džejmija? On vredi
stotinu takvih kao što si ti.“
Tirion se iskrivljeno isceri. „Nemoj to da kažeš ledi Stark, preklinjem te.
Nemamo stotinu mene za razmenu.“
„Otac mora da je sišao s uma kada te je poslao. Potpuno si beskoristan.“
Kraljica cimnu uzde i okrenu svog konja. Izjaha potom kroz kapiju brzim kasom,
dok se plašt od hermelina vijorio za njom. Pratioci požuriše da je pristignu.
Zapravo, Renli Barateon nije Tiriona plašio ni izbliza kao njegov brat Stanis.
Renlija je narod voleo, ali on nikada ranije nije vodio vojsku u rat. Stanis je bio
drugačiji: tvrd, hladan, neumoljiv. Kada bi samo postojao neki način da saznaju šta
se dešava na Zmajkamenu... ali nijedan ribar koga je platio da uhodi na ostrvu nije
se vratio, a čak su i doušnici koje je evnuh tvrdio da je postavio u Stanisovo
domaćinstvo bili zloslutno tihi. Međutim, prugasta korita liških ratnih galija
primećena su nedaleko od obale, a Varis je imao izveštaje iz Mira o kapetanima
najamnicima koji su stupili u službu Zmajkamena. Ako Stanis napadne s mora dok
mu brat Renli juriša na zidine, neće proći mnogo vremena, i nataći će Džojrijevu
glavu na kolac. Još gore, moja će biti pored njegove. Mračna pomisao. Trebalo bi
da sačini planove da bezbedno izvede Šai iz grada, ako dođe do najgoreg.
Podrik Pejn je stajao na vratima njegove odaje, proučavajući pod. „Unutra je“,
objavi on kopči na Tirionovom kaišu. „Tvoja odaja. Moj gospodaru. Oprosti.“
Tirion uzdahnu. „Pogledaj me, Pode. Uznemirava me kada razgovaraš s mojim
šlicom, uvek pomislim da mi je otkopčan. Ko je u mojoj odaji?“
„Lord Maloprstić.“ Podrik uspe da ga nakratko pogleda u lice, a onda brzo obori
oči. „Hteo sam da kažem, lord Petir. Lord Beliš. Gospodar kovnica.“
„Zvučiš kao da ih je stigla čitava gomila.“ Momak se zgrči kao da je primio

udarac, zbog čega Tirion oseti besmislenu krivicu.
Lord Petir je sedeo kraj prozora, opušten i elegantan u mekanom dubletu boje
šljive i žutom satenskom ogrtaču, s jednom rukom u rukavici položenom na koleno.
„Kralj se samostrelom bori protiv zečeva“, reče on. „Zečevi pobeđuju. Dođi da
vidiš.“
Tirion je morao da se propne na prste da bi pogledao. Mrtav zec ležao je na
zemlji; drugi, kome su se dugačke uši još trzale, upravo je izdisao, pogođen u bok.
Odapete strelice ležale su razbacane preko tvrdo nabijene zemlje kao slamke
razvejane olujom. „Sada!“ viknu Džofri. Sluga pusti zeca iz ruku, i on jurnu. Džofri
stisnu okidač samostrela. Strelica promaši za dve stope. Zec stade na zadnje šape i
mrdnu njuškom prema kralju. Proklinjući, Džof stade da okreće točak kako bi napeo
strunu, ali životinja nestade pre nego što on napuni samostrel. „Još!“ Sluga zavuče
ruke u kućicu. Sledeći zec je bio poput smeđe munje na kamenju, i Džofrijev
brzopleti hitac umalo ne pogodi ser Prestona među noge.
Maloprstić se okrenu. „Dečko, voliš li zečji paprikaš?“ upita on Podrika Pejna.
Pod je zurio u posetiočeve čizme, prelepo izrađene od crveno bojene kože, i
ukrašene crnim vezenim šarama. „Da jedem, moj gospodaru?“
„Uloži novac u šerpe“, posavetova ga Maloprstić. „Zečevi će uskoro preplaviti
zamak. Ješćemo zečeve tri puta na dan.“
„Bolje to nego pečene pacove“, reče Tirion. „Pode, ostavi nas. Osim ako lord
Petir ne želi neko osveženje?“
„Hvala, ali ne bih.“ Maloprstićev posprdni osmeh blesnu. „Priča se da se čovek
probudi na Zidu ako pre toga pije sa kepecom. A crno tako loše ide uz moj bledi
ten.“
Nemoj da brineš, moj gospodaru, pomisli Tirion, tebi ne spremam Zid. On sede
u visoku stolicu s brdom jastuka, pa reče: „Danas izgledaš veoma elegantno, moj
gospodaru.“
„Srce mi se čepa. Ja se trudim da izgledam elegantno svakog dana.“
„Dublet je nov?“
„Jeste. Veoma si pronicljiv.“
„Boja šljive i žuta. Da li su to boje tvoje kuće?“
„Nisu. Ali čoveku dosadi da svakog dana nosi iste boje, ili je bar tako u mom
slučaju.“
„А i nož je veoma lep.“
„Stvarno?“ Iz Maloprstićevih očiju izbijao je vragolast sjaj. On isuka nož i
ovlaš ga pogleda, kao da ga nikada ranije nije video. „Valirijski čelik i balčak od
zmajkosti. Mada pomalo jednostavan. Tvoj je, ako ga želiš.“
„Moj?“ Tirion ga nadugačko odmeri. „Ne. Mislim da nije. Moj nije.“ On zna,
drski gad. Zna, i zna da ja znam, i misli da mu ne mogu ništa.
Ako je ikada čovek sebe oklopio zlatom, bio je to Petir Beliš, a ne Džejmi

Lanister. Džejmijev čuveni oklop bio je tek pozlaćeni čelik, ali Maloprstić, on...
Tirion je saznao ponešto o dragom Petiru, i što je više znao postajao je sve
nemirniji.
Pre deset godina Džon Erin mu je dao sitan položaj u carini, gde se lord Petir
brzo istakao, donoseći tri puta više novca od bilo kog drugog kraljevog carinika.
Kralj Robert imao je čudesan dar za trošenje novca. Čovek poput Petira Beliša,
koji je imao dar da protrlja dva zlatna zmaja i stvori treći, neprocenjivo je vredeo
desnici. Maloprstićev uspon bio je brz kao strela. Tri godine nakon dolaska na
dvor, postao je gospodar kovnica i član Malog veća, a danas su prihodi krune bili
desetostruko veći nego za vreme njegovog nesrećnog prethodnika... mada i dugovi
krune takođe behu strašno porasli. Majstor žongler je bio Petir Beliš.
O, bio je pametan. Nije samo skupljao zlato i zaključavao ga u riznici, ne.
Kraljeve dugove je plaćao obećanjima, a kraljevo zlato ulagao u poslove. Kupovao
je kola, radnje, brodove, kuće. Kupovao je žito kada je bilo obilno, a prodavao
hleb kada ga nije bilo. Kupovao je vunu sa severa, i platno sa juga, i čipku iz Lisa,
skladištio ih, transportovao, bojio, prodavao. Zlatni zmajevi su se parili i množili, i
Maloprstić ih je pozajmljivao i vraćao kući u društvu novih zmajčića.
A uzgred je i dovodio svoje ljude na položaje. Čuvari ključeva bili su njegovi,
sva četvorica. Kraljev brojač i kraljeva vaga bili su ljudi koje je on imenovao.
Službenici na čelu sve tri kovnice. Lučki kapetani, poreznici, carinici, otkupljivači
vune, sakupljači putarina, blagajnici, otkupljivači vina; devet desetina njih
pripadali su Maloprstiću. Bili su to ljudi mahom osrednjeg porekla; trgovački
sinovi, neznatni lordovi, ponekad čak i stranci, ali sudeći po rezultatima, daleko
sposobniji od svojih visokorođenih prethodnika.
Niko se nije setio da ta imenovanja dovede u pitanje, a i zašto bi? Maloprstić
nikome nije bio pretnja. Pametan, osmehnut i vedar, svačiji prijatelj, uvek u stanju
da nađe zlato potrebno kralju ili njegovoj desnici, a ipak tako niskog porekla, tek
stepenik iznad lutajućeg viteza, on nije bio čovek koga se treba bojati. Nije imao
vazala da ih pozove pod barjake, ni vojsku pratilaca i slugu, ni veliki zamak, ni
imanje vredno pomena, ni izgleda za dobar brak.
Ali, da li se usuđujem da ga pipnem? pitao se Tirion. Čak i ako je izdajnik?
Uopšte nije u to bio siguran, pogotovu ne sada, dok rat besni. S vremenom će
umesto Maloprstićevih ljudi na ključne položaje postaviti svoje, ali... Začu se
povik iz dvorišta. „Oh, veličanstvo je ubilo zeca“, primeti lord Beliš. „Nekog
sporog, nema sumnje“, reče Tirion. „Moj gospodaru, ti si odgajen u Brzorečju. Čuo
sam da si bio veoma blizak s Tulijima.“
„Može se tako reći. Posebno s devojkama.“
„Koliko blizak?“
„Uzeo sam im devičanstva. Da li je to dovoljno blisko?“
Laž - Tirion je bio prilično siguran da je to laž - bila je izrečena tako opušteno,
da je gotovo zvučala istinito. Da li je moguće da je Kejtlin Stark lagala? O svom

gubitku nevinosti, kao i o bodežu? Što je duže živeo, Tirion je sve više shvatao da
ništa nije jednostavno, i da je malo šta istinito. „Kćeri lorda Hostera me ne vole“,
priznade on. „Sumnjam da bi saslušale neki predlog koji potiče od mene. Ali ako
dođe od tebe, iste reči bi zvučale mnogo umilnije njihovim ušima.“
„То zavisi od reči. Ako nameravaš da ponudiš Sansu u zamenu za tvog brata,
traći vreme nekog drugog. Džofri nikada neće predati svoju igračkicu, a ledi
Kejtlin nije tolika budala da trampi Kraljeubicu za devojčicu.“
„Nameravam da imam i Arju. Moji ljudi uveliko tragaju.“
„Traganje nije isto što i nalaženje.“
„Imaću to na umu, moj gospodaru. U svakom slučaju, nadao sam se da možeš
uticati na ledi Lizu. Za nju imam lepšu ponudu.“
„Liza je povodljivija od Kejtlin, to je istina... ali i preplašenija, a koliko znam,
mrzi te.“
„Ona veruje da za to ima valjan razlog. Kada sam joj bio gost u Gnezdu
sokolovom, tvrdila je da sam joj ja ubio muža, i nije bila spremna da sluša
poricanja.“ On se nagnu napred. „Ako joj dam pravog ubicu Džona Erina, možda će
promeniti mišljenje o meni.“
Na to se Maloprstić ispravi. „Pravog ubicu? Priznajem, budiš mi znatiželju.
Koga predlažeš?“
Sad je bio red na Tiriona da se osmehne. „Poklone dajem prijateljima, i to rado.
Liza Erin bi to trebalo da shvati.“
„Da li ti je potrebno njeno prijateljstvo, ili njeni mačevi?“
„Oboje.“
Maloprstić pogladi svoju urednu šiljastu bradicu. „Liza ima svoje brige.
Gorštaci napadaju s Mesečevih planina, brojniji nego ikada ranije... i bolje
naoružani.“
„Strašno“, reče Tirion Lanister, koji ih je i naoružao. „Mogao bih da pomognem
oko toga. Jedna moja reč...“
„А koliko bi je ta reč koštala?“
„Hoću da ledi Liza i njen sin priznaju Džofrija za kralja, da se zakunu na
vernost, i da...“
„...krenu u rat protiv Starkova i Tulija?“ Maloprstić odmahnu glavom. „U tom
tvom pudingu ima jedna stenica, Lanisteru. Liza nikada neće poslati svoje vitezove
na Brzorečje.“
„Niti bih to od nje tražio. Mi imamo i previše neprijatelja. Upotrebiću njenu silu
da se suprotstavim lordu Renliju, ili lordu Stanisu, ako se mrdne sa Zmajkamena.
Za uzvrat, daću joj pravdu za Džona Erina i mir u Dolu. Čak ću imenovati ono
njeno jezivo dete za zaštitnika Istoka, kao što je bio njegov otac pre njega.“ Hoću
da ga vidim kako leti, prošapta mu dečji glas tiho u sećanju. „А da zapečatim
pogodbu, daću joj svoju sestričinu.“

Imao je zadovoljstvo da vidi izraz iskrenog iznenađenja u sivozelenim očima
Petira Beliša. „Mirselu?“
„Kada stasa, može da se uda za malog lorda Roberta. Do tada, biće štićenica
ledi Lize u Gnezdu sokolovom.“
„А šta njeno veličanstvo kraljica kaže na tu zamisao?“ Kada Tirion sleže
ramenima, Maloprstić prasnu u smeh. „Tako sam i mislio. Ti si opasan mališa,
Lanisteru. Da, tu pesmicu bih mogao da otpevam Lizi.“ Ponovo prepreden osmeh,
vragolast pogled. „Ako budem hteo.“
Tirion potvrdno klimnu, čekajući, svestan da Maloprstić ne trpi predugu tišinu.
„Dakle“, nastavi lord Petir nakon stanke, potpuno besramno, „šta u tom loncu
ima za mene?“
„Harendvor.“
Bilo je zanimljivo posmatrati mu lice. Otac lorda Petira bio je najmanji od
malih lordova, deda mu je bio vitez bezemljaš; po rođenju, nije držao više od
nekoliko kamenih jutara na vetrom šibanoj obali Prstiju. Harendvor je bio jedan od
najbogatijih poseda u Sedam kraljevstava, zemlje su mu bile prostrane, i bogate, i
plodne, veliki zamak jedan od najmoćnijih u kraljevstvu... i prema njemu je
Brzorečje izgledalo patuljasto, Brzorečje, gde je Petira Beliša podigao Hoster
Tuli, da bi ga grubo proterao kada se usudio da digne pogled ka njegovoj kćeri.
Maloprstić lagano popravi nabore svog ogrtača, ali Tirion vide blesak pohlepe
u tim prepredenim mačjim očima. Imam ga, znao je. „Harendvor je proklet“, reče
lord Petir nakon jednog trenutka, pokušavajući da izgleda kao da se dosađuje.
„Onda ga spali do temelja i izgradi nov zamak, po svojoj meri. Novca ti neće
nedostajati. Nameravam da te proizvedem u sizerena Trozupca. Ti rečni gospodari
su dokazali da im se ne može verovati. Nek ti plaćaju ako žele da zadrže svoje
zemlje.“
„Čak i Tuliji?“
„Ako Tulija uopšte pretekne, kad s njima završimo.“
Maloprstić je delovao kao dečak koji je upravo krišom gricnuo saće. Trudio se
da pazi na pčele, ali je med bio previše sladak. „Harendvor i sve njegove zemlje i
prihodi“, reče on zamišljeno. „Jednim potezom, stvorićeš od mene jednog od
najvećih gospodara u kraljevstvu. Nisam nezahvalan, moj gospodaru, ali - zašto?“
„Dobro si služio mojoj sestri kada je došlo do nevolja oko nasleđivanja
prestola.“
„Kao i Dženos Slint. Kome je taj isti zamak Harendvor nedavno darivan - da bi
mu bio oduzet kada više nije bio od koristi.“
Tirion se nasmeja. „Tu me imaš, moj gospodaru. Šta da kažem? Potreban si mi
da bih dobio ledi Lizu. Dženos Slint mi nije bio potreban.“ On iskrivljeno slegnu
ramenima. „Pre bih da vidim tebe u Harendvoru nego Renlija na Gvozdenom
prestolu. Šta je jednostavnije od toga?“
„Zaista, šta? Shvataš da ću verovatno morati ponovo da odvedem Lizu Erin u

krevet da bih dobio pristanak na taj brak?“
„Uopšte ne sumnjam da si dorastao tom zadatku.“
„Jednom sam rekao Nedu Starku da kada se zatekneš go sa ružnom ženom,
najbolje što možeš da uradiš jeste da zažmuriš i obaviš posao.“ Maloprstić sklopi
vrhove prstiju i zagleda se u Tirionove raznobojne oči. „Daj mi dve sedmice da
završim svoje poslove i nađem brod koji će me odvesti u Galebovo.“
„То je sasvim prihvatljivo.“
Gost ustade. „Ovo je bilo baš prijatno jutro, Lanisteru. I unosno... za nas
obojicu, rekao bih.“ On se pokloni, i plašt mu beše kao žuti vihor dok je izlazio
kroz vrata.
Dva, pomisli Tirion.
Potom ode do svoje ložnice da sačeka Varisa, koji je uskoro trebalo da se
pojavi. U suton, pretpostavljao je. Možda čak i nakon što padne mrak, ali se nadao
da neće biti tako. Nadao se da će večeras posetiti Šai. Bio je prijatno iznenađen
kada ga ni sat kasnije Galt od Kamenih Vrana obavesti da mu je napuderisani
čovek pred vratima. „Ti si okrutan čovek, kad tako mučiš velemeštra“, ukori ga
evnuh. „On ne podnosi tajne.“
„Da li to čujem kako vrana govori gavranu da je crn? Ili bi radije da ne čuješ šta
sam predložio Doranu Martelu?“
Varis se zakikota. „Možda su mi ptičice to već rekle.“
„Zaista?“ Želeo je to da čuje. „Nastavi.“
„Dornjani se zasada drže po strani od ratova. Doran Martel je digao vojsku, ali
ništa više od toga. Njegova mržnja prema kući Lanistera dobro je poznata, i
uglavnom se smatra da će se pridružiti lordu Renliju. Ti želiš da ga od toga
odvratiš.“
„То je sve očigledno“, reče Tirion.
„Jedina zagonetka je šta mu nudiš za uzvrat. Princ je osećajan čovek, i još
oplakuje svoju sestru Eliju i njeno milo dete.“
„Otac mi je jednom rekao da lord nikada ne dozvoljava osećanjima da stanu na
put njegovim ambicijama... a igrom slučaja mi imamo upražnjeno mesto u Malom
veću, sad kada je lord Dženos obukao crno.“
„Sedište u veću nije mala stvar“, priznade Varis, „ali da li će to biti dovoljno da
ponosan čovek zaboravi na ubistvo svoje sestre?“
„Zašto da zaboravi?“ Tirion se osmehnu. „Obećao sam da ću mu isporučiti ubice
njegove sestre, žive ili mrtve, kako mu više odgovara. Nakon što se rat okonča,
naravno.“
Varis ga lukavo osmotri. „Moje ptičice mi kažu da je princeza Elija izviknula...
izvesno ime... kada su došli po nju.“
„Da li je tajna i dalje tajna kada je svi znaju?“ U Livačkoj steni je bilo opšte
poznato da je Gregor Klegani ubio Eliju i njeno odojče. Pričalo se da je silovao

princezu dok su mu krv i mozak njenog sina još bili na rukama. „Ova tajna je
zakleti čovek tvog gospodara oca.“
„Moj otac će ti prvi reći da je pedeset hiljada Dornjana vredno jednog besnog
pseta.“
Varis pogladi napuderisani obraz. „А ako princ Doran ne zatraži samo krv viteza
koji je počinio delo, već i krv lorda koji je zapovedao...“
„Robert Barateon je predvodio bunu. Sve zapovesti su na kraju poticale od
njega.“
„Robert nije bio u Kraljevoj Luci.“
„Nije ni Doran Martel.“
„Da. Krv za njegov ponos, stolica za njegove ambicije. Zlato i zemlja, njih da ne
spominjemo. Slatka ponuda... ali slatkiši mogu biti otrovani. Da sam ja princ,
zatražio bih još nešto pre nego što pružim ruku ka tom saću. Neki izraz dobre vere,
neko tvrdo jamstvo protiv izdaje.“ Varis se osmehnu svojim najljigavijim
osmehom. „Koga ćeš im dati od njih dvoje, pitam se?“ Tirion uzdahnu. „Siguran
sam da znaš.“
„Kad me već tako pitaš - da. Tomena. Teško bi mogao da Mirselu istovremeno
ponudiš Doranu Martelu i Lizi Erin.“
„Podseti me da ti više nikada ne postavljam zagonetke. Varaš.“
„Princ Tomen je dobar dečak.“
„Ako ga otrgnem od Sersei i Džofrija dok je još mlad, možda će čak i da izraste
u dobrog čoveka.“
„I dobrog kralja?“
„Džofri je kralj.“
„А Tomen je naslednik, ako nešto zadesi njegovo veličanstvo. Tomen, čija je
priroda tako mila, i primetno... usmerljiva.“
„Narav ti je veoma sumnjičava, Varise.“
„То ću shvatiti kao pohvalu, moj gospodaru. U svakom slučaju, teško da će princ
Doran biti neosetljiv na velike počasti koje mu pružaš. Vrlo spretno izvedeno,
rekao bih... sem jednog malog nedostatka.“
Kepec se nasmeja. „Zvanog Sersei?“
„Šta znače državne stvari naspram majčinske ljubavi prema milom plodu njene
utrobe? Možda se, u ime slave svoje kuće i sigurnosti kraljevstva, kraljica i može
ubediti da pošalje Tomena ili Mirselu. Ali njih oboje? Nikako.“
„Ono što Sersei ne zna ne može da mi smeta.“
„А ako veličanstvo otkrije tvoje namere pre nego što ti planovi sazru?“
„Ра“, reče on, „onda ću znati da mi je čovek koji joj ih je ispričao sigurno
neprijatelj“ A kada se Varis zakikota, on pomisli: Tri.

SANSA
Dođi noćas u bogošumu, ako hoćeš kući.
Reči su bile iste i nakon stotog čitanja, kao što su bile i nakon prvog, kada je
Sansa pod jastukom otkrila presavijeni komad hartije. Nije znala kako je tu dospeo,
niti ko ga je poslao. Poruka je bila nepotpisana, nezapečaćena, a rukopis nepoznat.
Ona pritisnu hartiju na grudi i prošapta te reči. „Dođi noćas u bogošumu, ako hoćeš
kući“, reče jedva čujno.
Šta je to moglo da znači? Da li treba da je odnese kraljici da dokaže kako je
dobra? Uznemirena, ona protrlja stomak. Ljubičasta modrica koju joj je ostavio ser
Merin izbledela je u žuto, ali je još bolela. Ruka mu je bila u oklopnoj rukavici
kada ju je udario. Sama je bila kriva. Mora naučiti da bolje skriva osećanja, da ne
ljuti Džofrija. Kada je čula da je Bauk poslao lorda Slinta na Zid, zaboravila se i
rekla: „Nadam se da će ga Tuđini ščepati.“ Kralju se to nije dopalo.
Dođi noćas u bogošumu, ako hoćeš kući.
Sansa se tako usrdno molila. Može li to napokon biti odgovor, istinski vitez
poslat da je spase? Možda je to jedan od blizanaca Redvina, ili smeli ser Belon
Svon... ili čak Berik Donderion, mladi lord koga je volela njena prijateljica Džejn
Pul, onaj sa crvenozlatnom kosom i crnim plaštom posutim zvezdama.
Dođi noćas u bogošumu, ako hoćeš kući.
Šta ako je to neka Džofrijeva okrutna šala, nalik na onu kada ju je poveo na
zidine da joj pokaže očevu glavu? Ili možda neka prepredena zamka da se dokaže
kako nije odana. Ako ode u bogošumu, da li će je tamo čekati ser Ilin Pejn, tiho
sedeći pod drvetom srcem s Ledom u ruci, tražeći je svojim bledim očima?
Dođi noćas u bogošumu, ako hoćeš kući.
Kada se vrata otvoriše, ona brzo gurnu cedulju pod čaršav i sede na nju. Bila je
to njena sobarica, ona sitna, s mlitavom smeđom kosom. „Šta hoćeš?“ upita Sansa.
„Da li će gospa večeras hteti da se okupa?“
„Samo vatru, mislim... nešto mi je hladno.“ Zaista je drhtala, mada je dan bio
topao.
„Biće tvoja volja.“
Sansa je sumnjičavo posmatrala devojku. Da li je videla cedulju? Da li ju je ona
stavila pod jastuk? To nije bilo verovatno; izgledala je kao glupava devojka, ne
kao neko ko donosi tajne poruke, ali je Sansa nije poznavala. Kraljica je njene
sluškinje menjala na svake dve sedmice, da se ne bi s njom sprijateljile.
Kada se vatra rasplamsala u kaminu, Sansa kratko zahvali služavci i naredi joj
da izađe. Devojka ju je hitro poslušala, kao i uvek, ali se Sansi činilo da u njenim
očima ima nečeg lukavog. Nema sumnje, otrčala je da podnese izveštaj kraljici, ili
možda Varisu. Sve služavke su je uhodile, u to je bila sigurna.
Konačno sama, bacila je cedulju u plamen, i posmatrala kako se pergament uvija

i crni. Dođi noćas u bogošumu, ako hoćeš kući. Ona odsutno ode do prozora. Pod
njim vide niskog viteza u kao mesec belom oklopu i teškom belom plaštu kako hoda
po pokretnom mostu. Po visini, to je mogao biti samo ser Preston Grinfild. Kraljica
joj je dala slobodu kretanja po zamku, ali će on ipak hteti da zna kuda je krenula,
ako u ovo doba noći pokuša da izađe iz Megorove utvrde. Šta da mu kaže?
Iznenada joj bi drago što je spalila poruku.
Ona razveza haljinu i leže u krevet, ali nije spavala. Da li je još tamo? pitala se.
Koliko dugo će čekati? Bilo je to tako okrutno, to što joj je poslao poruku a nije
rekao ništa više. Misli su joj se u glavi vrtele ukrug.
Kada bi samo imala nekoga da joj kaže šta da radi. Nedostajala joj je obrednica
Mordejna, a Džejn Pul još i više, njena najodanija prijateljica. Obrednica je
izgubila glavu zajedno s ostalima, a zločin joj beše to što je služila kući Starka.
Sansa nije znala šta se desilo s Džejn, koja je neposredno nakon tih događaja
nestala iz njene sobe, i više je niko nikada nije spomenuo. Pokušala je da ne misli
prečesto o njima, ali su uspomene ponekad navirale nezvane, a tada je bilo teško
zadržati suze. Ponekad bi Sansi nedostajala čak i sestra. Sada je Arja sigurno u
Zimovrelu, pleše i šije, igra se s Brenom i malim Rikonom, pa i jaše kroz zimski
grad, kad god poželi. Sansi su takođe dopuštali da jaše, ali samo po dvorištu, a bilo
je dosadno ići ukrug po čitav dan.
Bila je sasvim budna kada je čula dreku. Najpre u daljini, a onda sve bliže.
Brojne glasove kako zajedno viču. Nije mogla da razazna reči. A čuli su se i konji,
i bat stopala, glasna naređenja. Ona se došunja do prozora i vide ljude kako trče po
zidinama, noseći koplja i baklje. Vrati se u krevet, reče Sansa sebi, to te se ništa
ne tiče, samo neki novi nemiri u gradu. Na bunarima se u poslednje vreme pričalo
samo o nemirima u gradu. Stiglo je previše ljudi, bežali su od rata, i mnogi nisu
imali drugog načina da opstanu sem pljačke i ubistva. Vrati se u krevet.
Ali kada pogleda, beli vitez beše otišao, a most preko suvog šanca bio je
spušten, ali nebranjen.
Sansa se bez razmišljanja okrenu i potrča do ormara. O, šta to radim? upita
sebe dok se oblačila. Ovo je ludilo. Videla je svetlost mnogih baklji na
spoljašnjem zidu. Da li su Stanis i Renli konačno došli da ubiju Džofrija i uzmu
presto svog brata? Da je tako, stražari bi digli most, odsecajući Megorovu utvrdu
od ostatka zamka. Sansa prebaci jednostavan sivi plašt preko ramena i uze nož
kojim je sekla meso. Ako je ovo zamka, bolje da umrem nego da me još muče, reče
sama sebi. Sečivo sakri pod plašt.
Povorka mačevalaca u crvenim plaštovima protrča kraj nje kada je skliznula u
noć. Sačeka najpre da dobro odmaknu, a onda jurnu preko nebranjenog mosta. U
dvorištu, ljudi su pripasivali mačeve i podešavali sedla svojih konja. Ona
krajičkom oka spazi ser Prestona kraj štala s trojicom drugih kraljevih gardista, a
beli plaštovi sijali su im poput meseca dok su pomagali Džofriju da navuče oklop.
Kada ugleda kralja, dah joj se preseče u grlu. Srećom, on nju nije video. Dernjao

se da mu donesu mač i samostrel.
Buka se utiša kada je zašla dublje u zamak, ne usuđujući se da se osvrne iz
straha da je Džofri možda gleda... ili, još gore, prati. Zavojite stepenice pružale su
se pred njom, isprugane treperavom svetlošću iz visokih, uskih prozora. Sansa je
teško disala kada stiže na vrh. Zatim potrča niz senovitu kolonadu i pribi se uz zid
da uhvati dah. Kada joj nešto dotače nogu, ona gotovo da iskoči iz kože, ali je to
bila samo mačka, ofucani crni mačor odgrizenog uva. Stvorenje pljunu ka njoj,
skoči i nestade.
Kada je stigla do bogošume, zvuci behu izbledeli u jedva čujan zveket čelika i
daleke povike. Sansa se čvršće umota u plašt. Vazduh beše bogat od mirisa zemlje i
lišća. Ledi bi volela ovo mesto, pomisli ona. Bilo je nečeg divljeg u vazduhu te
bogošume; čak i ovde, u srcu zamka i srcu grada, činilo se da stari bogovi
posmatraju hiljadama skrivenih očiju.
Sansi su se majčini bogovi sviđali više od očevih. Volela je kipove, slike na
šarenim vitražima, miris tamjana, obrednike s njihovim odorama i kristalima,
čudesnu igru duga nad oltarima s intarzijama od sedefa, oniksa i lapislazulija. Ali
nije mogla da porekne kako i bogošuma ima neku moć. Posebno noću. Pomozite mi,
molila se, pošaljite mi prijatelja, pravog viteza da me zaštiti...
Ona krenu od drveta do drveta, osećajući hrapavu koru pod prstima. Lišće joj je
dodirivalo obraze. Da nije zakasnila? On ne bi otišao tako brzo, zar ne? A da li je
uopšte došao? Sme li se usuditi da pusti glasa od sebe? Sve se činilo tako tiho i
mimo...
„Bojao sam se da nećeš doći, dete.“
Sansa se naglo okrenu. Iz senki iskorači čovek, težak, debelog vrata, nespretan.
Na sebi je imao tamnosivu odoru s kukuljicom navučenom preko lica, ali kada mu
tanak zrak mesečine dodirnu obraz, ona ga smesta prepoznade po mrljama na koži i
mreži naprslih kapilara. „Ser Dontose“, prodahta ona, slomljenog srca. „То si bio
ti?“
„Da, moja gospo.“ Kada se približi, ona oseti kiseli smrad vina iz njegovih usta.
„Ја.“ On pruži ruku.
Sansa ustuknu. „Nemoj!“ Ona kliznu rukom pod plašt, ka skrivenom nožu. „Šta...
šta hoćeš od mene?“
„Samo da ti pomognem“, reče Dontos, „kao što si ti pomogla meni.“
„Pijan si, zar ne?“
„Samo čaša vina, da skupim hrabrost. Ako me sada uhvate, odraće mi kožu s
leđa.“
A šta će uraditi meni? Sansa shvati da se ponovo priseća Ledi. Ona je mogla da
namiriše laži, stvarno je to mogla, ali je bila mrtva, otac ju je ubio, zbog Arje. Ona
izvuče nož i isturi ga pred sebe, držeći ga obema mkama. „Ubošćeš me?“ upita
Dontos.
„Hoću“, reče ona. „Reci ko te je poslao.“

„Niko, mila gospo. Kunem ti se svojom čašću viteza.“
„Viteza?“ Džofri je odlučio da on više neće biti vitez, već samo luda, niža čak i
od Mesečevog dečaka. „Molila sam se bogovima za viteza koji će me spasti“, reče
ona. „Molila sam se i molila. Zašto su mi onda poslali pijanu staru budalu?“
„То zaslužujem, mada... znam da je čudno, ali... sve te godine dok sam bio vitez,
zapravo sam bio luda, a sada kada sam luda, mislim... mislim da sam u sebi našao
snage da ponovo budem vitez, mila gospo. A sve to zbog tebe... tvoje milosti, tvoje
hrabrosti. Ti si me spasla, ne samo od Džofrija, već i od mene samog.“ Glas mu
utihnu. „Pevači kažu da je jednom davno postojala još jedna luda, najveći vitez na
svetu...“
„Florijan“, prošapta Sansa. Prođe je drhtaj.
„Mila gospo, hoću da budem tvoj Florijan“, reče Dontos smerno i pade na
kolena pred njom.
Lagano, Sansa spusti nož. U glavi joj se zavrte, osećala se kao da pluta. To je
ludilo, prepustiti se ovom pijancu, ali ako ga odbijem, da li će mi se ikada više
ukazati prilika? „Kako... kako ćeš to da izvedeš? Da me izbaviš?“
Ser Dontos ustade da je pogleda. „Najteže će biti izaći iz samog zamka. Kada se
jednom nađeš napolju, biće brodova koji će te odvesti kući. Samo ću morati da
nađem novca i ugovorim stvar s kapetanom, to je sve.“
„Možemo li sada da krenemo?“ upita ona, jedva se usuđujući da se nada.
„Ove noći? Ne, moja gospo, bojim se da ne možemo. Prvo moram da nađem
siguran način da te izbavim iz zamka kada za to dođe čas. To neće biti ni lako ni
brzo. I mene prate.“ On nervozno liznu usne. „Hoćeš li skloniti svoje sečivo?“
Sansa vrati nož pod plašt. „Ustani, ser.“
„Hvala ti, mila gospo.“ Ser Dontos se nespretno i trapavo osovi na noge, pa
otrese lišće i zemlju s kolena. „Od tvog gospodara oca nije bilo boljeg čoveka u
čitavom kraljevstvu, ali sam ja stajao po strani i dopustio da ga ubiju. Ništa nisam
rekao, ništa nisam učinio... a ipak, kada je Džofri hteo da ubije mene, ti si se
usprotivila. Gospo, ja nikada nisam bio junak, nisam Rajam Redvin ni Baristan
Hrabri. Nisam pobeđivao na turnirima, niti stekao slavu u ratu... ali nekada jesam
bio vitez, a ti si mi pomogla da se prisetim šta to znači. Moj život je žalosna priča,
ali pripada tebi.“ Ser Dontos položi ruku na čvornovato deblo drveta srca. Drhtao
je, vide ona. „Kunem se, i nek mi bogovi tvoga oca budu svedoci, odvešću te kući.“
On se zakleo. Svečanom zakletvom, pred bogovima. „Onda... predaću se u tvoje
ruke, ser. Ali kako ću znati kada je vreme da krenemo? Poslaćeš mi novu poruku?“
Ser Dontos se napeto osvrnu oko sebe. „Rizik je prevelik. Moraš doći ovde, u
bogošumu. Što češće možeš. Ovo je najsigurnije mesto. Jedino sigurno mesto.
Nigde drugde. Ni u tvojim odajama, ni u mojim, niti na stepenicama, niti u dvorištu,
čak i ako izgleda da smo sami. U Crvenoj tvrđavi i kamenje ima uši, i samo ovde
možemo slobodno da razgovaramo.“
„Samo ovde“, reče Sansa. „Upamtiću to.“

„А ako naizgled budem grub ili ravnodušan, ili se izrugujem dok ljudi
posmatraju, oprosti mi, dete. Imam ulogu koju moram da igram, i ti moraš da radiš
isto. Jedan pogrešan korak, i naše glave će ukrasiti zidove, poput glave tvoga oca.“
Ona klimnu. „Razumem.“
„Moraš biti hrabra i snažna... i strpljiva, strpljiva iznad svega.“
„Biću“, obeća ona, „ali... molim te... nek to bude što je pre moguće. Bojim se...“
„I ja se bojim“, reče ser Dontos, slabašno se osmehujući. „А sada moraš da
kreneš, pre nego što primete da te nema.“
„Nećeš poći sa mnom?“
„Najbolje da nas nikada ne vide zajedno.“
Klimnuvši glavom, Sansa zakorači... a onda se okrenu, ustreptala, i sklopljenih
očiju meko položi poljubac na njegov obraz. „Moj Florijane“, prošapta. „Bogovi
su čuli moje molitve.“
Ona prelete preko rečnog šetališta, kraj male kuhinje i kroz svinjac, i skičanje
svinja u oborima joj priguši brze korake. Kući, pomisli ona, kući, on će me odvesti
kući, on će me braniti, moj Florijan. Pesme o Florijanu i Džonkil bile su joj
najomiljenije. Ni Florijan nije bio lep, mada nije bio tako star.
Glavačke je trčala niz zavojito stepenište, kad neki čovek iskoči iz skrivenog
ulaza. Sansa se sudari s njim i izgubi ravnotežu. Gvozdeni prsti je uhvatiše za
zglavak pre nego što pade, i obrati joj se dubok, hrapav glas: „Dug je pad niz ove
stepenice, ptičice. Hoćeš oboje da nas ubiješ?“ Smeh mu je bio grub kao struganje
testere o kamen. „Možda stvarno i hoćeš.“
Pseto. „Ne, moj gospodaru, oprosti, nikada.“ Sansa obori pogled, ali beše
prekasno, video joj je lice. „Molim te, boli me.“ Ona pokuša da se oslobodi.
„А otkud to da Džofova ptičica leti niz stepenište u gluvo doba noći?“ Kada ona
ne odgovori, on je prodrma. „Gde si bila?“
„U b-b-bogošumi, moj gospodaru“, reče ona, ne usuđujući se da laže. „Molila...
molila sam se za mog oca, i... za kralja, molila sam se da ga čuvaju.“
„Misliš da sam toliko pijan da u to poverujem?“ On joj pusti ruku, ljuljajući se
blago u mestu, dok su mu pruge svetla i tame padale preko užasnog opečenog lica.
„Izgledaš još malo pa kao žena... lice, sise, a i viša si, još malo... ah, ti si još uvek
glupava ptičica, zar ne? Pevaš sve pesme kojima su te naučili... otpevaj mi pesmu,
hoćeš? Hajde. Pevaj mi. Neku pesmu o vitezovima i lepim devicama. Ti voliš
vitezove, zar ne?“
Plašio ju je. „P-prave vitezove, moj gospodaru.“
„Prave vitezove“, izrugnu se on. „А ja nisam gospodar, kao što nisam ni vitez.
Da li to batinama treba da ti utuvim u glavu?“ Klegani se zanese i zamalo pade.
„Bogovi“, izusti kletvu, „previše vina! Voliš li ti vino, ptičice? Pravo vino?
Mešina kiselog crnog, tamnog kao krv, sve što čoveku treba. Ili ženi.“ On se
nasmeja, odmahnu glavom. „Pijan kao pas, proklet da sam. Kreni sada. Natrag u

svoj kavez, ptičice. Ja ću te otpratiti. Da budeš sigurna za kralja.“ Pseto je gurnu,
neobično blago, i krenu za njom niz stepenište. Kada stigoše do podnožja, nanovo
beše potonuo u mračnu ćutnju, kao da je zaboravio da je ona tu.
Kada stigoše do Megorove utvrde, uplaši je kada vide da most sada čuva ser
Boros Blunt. Njegova visoka bela kaciga ukočeno se okrenu na zvuk njihovih
koraka. Sansa ustuknu od njegovog pogleda. Ser Boros je bio najgori među
kraljevim gardistima, ružan i prek čovek, sav namršten i u podvaljcima.
„Njega nemaš zašto da se bojiš, devojčice.“ Pseto joj položi tešku ruku na rame.
„Ako na žapcu našaraš pruge, nećeš ga pretvoriti u tigra.“
Ser Boros diže vizir. „Ser, kuda...“
„Jebem ja tvoje ser, Borose. Ti si vitez, a ne ja. Ja sam kraljevo pseto, sećaš
se?“
„Kralj je pre nekog vremena tražio svoje pseto.“
„Pseto je pilo. Bila je tvoja noć da ga štitiš, ser. Tvoja i ostale moje braće.“
Ser Boros se okrenu Sansi. „Kako to da nisi u svojim odajama u ovo doba,
gospo?“
„Otišla sam do bogošume da se pomolim za kralja.“ Laž je ovog puta bolje
zvučala, skoro istinito.
„Kako očekuješ da spava uz svu ovu larmu?“ reče Klegani. „Šta se desilo?“
„Budale na kapiji“, priznade ser Boros. „Neki brbljivci su proširili priču o
pripremama za Tirekovu svadbenu gozbu, i ovi nesrećnici su pomislili da će na
gozbi i za njih biti mesta. Veličanstvo je lično povelo juriš i razbilo ih.“
„Hrabar momak“, reče Klegani kriveći usta.
Videćemo koliko je hrabar kada se suoči s mojim bratom, pomisli Sansa. Pseto
je otprati preko pokretnog mosta. Dok su se peli uz stepenice, ona reče: „Zašto
puštaš da te ljudi zovu Pseto. Nikome ne daš da te zove vitezom.“
„Više volim pse od vitezova. Otac mog oca bio je psetar u Livačkoj steni. Jedne
jesenje godine, lord Titos se zatekao između lavice i njenog plena. Lavicu je bolelo
dupe što je ona simbol kuće Lanistera. Kučka je rastrgla konja mog gospodara, a i
njemu bi bila došla glave, da se moj deda nije pojavio s psima. Tri njegova psa
poginula su dok je nisu oterala. Moj deda je ostao bez noge, tako da mu je Lanister
platio za nju zemljom i kulom, i uzeo mu sina za štitonošu. Tri psa na našem barjaku
su troje koji su poginuli, na žutoj boji jesenje trave. Pseto će za tebe da umre, ali te
nikada neće slagati. I gledaće te pravo u oči.“ On je uze za bradu i diže joj lice,
bolno je stegnuvši. „А to je više nego što ptičice rade, nije li? Nisam čuo svoju
pesmu.“
„Ја... znam pesmu o Florijanu i Džonkil.“
„Florijan i Džonkil? Luda i njegova pička. Poštedi me. Ali ću jednog dana čuti
pesmu od tebe, htela ti to ili ne.“
„Rado ću pevati za tebe.“

Sendor Klegani prezrivo frknu. „Lepo stvorenjce, a tako loš lažov. Znaš, pas
ume da namiriše laž. Osvrni se oko sebe, i dobro onjuši. Ovde svi lažu... i svi to
rade bolje od tebe.“

ARJA
Kada se popela sve do kraja najviše grane, Arja ugleda dimnjake kako štrče
kroz krošnje. Slamnati krovovi zbijali su se oko obale jezera i potočića koji se u
njega ulivao, a drveni dok štrčao je u vodu kraj niske dugačke zgrade s krovom od
škriljca.
Ona otpuza dalje, sve dok grana ne poče da se savija pod njenom težinom. Nije
bilo čamaca vezanih za dok, ali je videla pipke dima kako se dižu iz nekih odžaka, i
deo kola kako viri iza štale.
Ima nekoga. Arja zagrize usnu. Sva druga mesta na koja su naišli bila su prazna
i opustošena. Imanja, sela, zamkovi, obredišta, ambari, svejedno. Lanisteri su
spalili sve što je moglo da gori. Čak su i šume palili gde god su mogli, mada je
lišće još bilo zeleno i vlažno od nedavnih kiša, i požari se nisu proširili. „I jezero
bi spalili da mogu“, rekao je Džendri, a Arja je znala da je u pravu. One noći kada
su pobegli, plamenovi zapaljene varoši bleštali su na vodi tako svetlo da se činilo
da jezero zaista gori.
Kada su konačno skupili hrabrosti da se naredne noći ušunjaju u ruševine, naišli
su samo na garavo kamenje, prazne ljušture kuća i leševe. Na nekim mestima
pramičci bledog dima još su se dizali iz pepela. Pituljica ih je preklinjao da se ne
vraćaju, a Lomi ih je nazvao budalama i tvrdio kako će ser Ejmori i njih uhvatiti i
pobiti, ali su Lorč i njegovi ljudi odavno bili otišli kada su stigli do utvrde. Zatekli
su kapiju provaljenu, zidove delom srušene, unutrašnjost prekrivenu nesahranjenim
mrtvacima. Džendriju je jedan pogled bio dovoljan. „Sve su pobili“, rekao je. „А i
psi su ih našli, pogledaj.“
„Ili vukovi.“
„Psi, vukovi, svejedno. Ovde nemamo šta da tražimo.“
Ali Arja nije htela da ode dok ne pronađu Jorena. Njega nisu mogli da ubiju,
rekla je sebi, on je bio previše tvrd i opasan, a sem toga i brat iz Noćne straže. To
je i rekla Džendriju dok su tragali među leševima.
Udarac sekirom koji ga je ubio raspolutio mu je lobanju, ali velika ućebana
brada nije mogla da pripada nikome drugome, a ni odeća, iskrpljena i neoprana, i
toliko izbledela da je bila više siva nego crna. Ser Ejmori Lorč ne beše se ništa
više postarao da sahrani svoje mrtve nego one koje je pobio, i leševi četiri
lanisterska oklopljena pešaka ležali su preko Jorena. Arja se pitala koliko ih je
trebalo da ga savladaju.
On je hteo da me odvede kući, mislila je dok su mu kopali grob. Bilo je previše
mrtvaca da ih sve sahrane, ali je bar Joren morao da ima grob, bila je uporna Arja.
Obećao mi je da će me bezbedno odvesti u Zimovrel. Deo nje poželeo je da
zaplače. Drugi deo je poželeo da ga šutne.
Džendri je bio taj koji se setio lordove kule i trojke koju je Joren poslao da je

drži. I njih su napali, ali je okrugla kula imala samo jedan ulaz, na spratu, i do njega
se dolazilo lestvicama. Kada su ih jednom uvukli unutra, ser Ejmorijevi ljudi nisu
mogli da im priđu. Lanisteri su nagomilali žbunje oko osnove kule i zapalili ga, ali
kamen nije goreo, a Lorč nije imao strpljenja da ih istera glađu. Na Džendrijevo
dozivanje, Secidžek je otvorio vrata, i kada je Kurz rekao da je bolje da nastave na
sever nego da se vrate, Arja se ponadala da će ipak možda stići do Zimovrela.
Pa, to selo nije bilo Zimovrel, ali su slamnati krovovi obećavali toplotu i
zaklon, a možda čak i hranu, samo ako budu dovoljno odvažni da u njega odu. Osim
ako je tamo Lorč. On ima konje; putuje brže od nas.
Dugo je posmatrala s drveta, nadajući se da će nešto ugledati; čoveka, konja,
barjak, bilo šta što bi joj pomoglo da shvati ko je tamo. Nekoliko puta je nakratko
videla pokret, ali su zgrade bile predaleko, i nije mogla biti sigurna. Jednom,
veoma jasno, čula je njisku konja.
Vazduh je bio pun ptica, mahom vrana. Gledane iz daljine, nisu bile veće od
muva dok su kružile iznad slamnatih krovova. Na istoku, Božje oko bilo je površina
suncem iskovanog plavetnila koje je ispunjavalo pola sveta. Ponekih dana, dok su
sporo napredovali uz blatnjavu obalu (Džendri nije hteo ni da priđe drumu, a čak su
i Pituljica i Lomi shvatali da je to pametno), Arja je osećala da je jezero zove.
Želela je da skoči u te mirne plave vode, da se ponovo oseti čistom, da pliva, i
praćaka se, i kupa na suncu. Ali se nije usuđivala da skine odeću, da je ostali ne bi
videli, čak ni da je opere. Na kraju dana često bi sedela na kamenu i mlatarala
stopalima u hladnoj vodi. Konačno je bacila svoje ispucale i istrulele cipele. U
početku joj je bilo teško da hoda bosonoga, ali su žuljevi napokon pukli,
posekotine zacelile, a tabani joj se preobratili u đonove. Prijalo joj je blato među
prstima, i volela je da oseća zemlju pod nogama dok je hodala.
S te visine videla je šumovito ostrvce na severoistoku. Na trideset koraka od
obale, tri crna labuda klizila su preko vode, tako smireni... njima niko nije rekao da
je stigao rat, i nije ih bilo briga za spaljene varoši i poklane ljude. Ona se čežnjivo
zagleda u njih. Jedan deo nje požele da bude labud. Drugi deo požele da pojede
labuda. Doručkovala je tucane žirove i šaku buba. Bube i nisu tako loše, kada se
čovek jednom navikne. Crvi su gori, ali ipak ne tako gadni kao bol u trbuhu nakon
dana provedenog bez hrane. Nalaženje buba je lako, treba samo prevrnuti neki
kamen. Arja je jednom pojela bubu kada je bila mala, samo da bi naterala Sansu da
ciči, tako da se nije bojala da proba još jednu. Ni Lasica nije, ali je Pituljica
povratio bubu koju je pokušao da proguta, a Lomi i Džendri nisu hteli ni da
pokušaju. Juče je Džendri uhvatio žabu i podelio je s Lomijem, a nekoliko dana pre
toga Pituljica je pronašao kupine i obrstio čitav grm, ali su uglavnom živeli od
vode i žireva. Kurz im je pokazao kako da kamenom izgnječe žirove. Ukus je bio
odvratan.
Bilo joj je žao što je lovokradica umro. On je o šumama znao više nego svi oni
zajedno, ali ga je strela pogodila u rame dok je izvlačio lestvice u kulu. Tarber je
na ranu stavio blato i mahovinu iz jezera, i dan ili dva Kurz se kleo da mu nije

ništa, čak i dok mu je koža na vratu tamnela a divlji crveni plikovi puzali uz vilicu i
niz grudi. Onda jednog jutra nije imao snage da ustane, a sledećeg je bio mrtav.
Sahranili su ga pod gomilom kamenja, i Secidžek je uzeo njegov mač i lovački
rog, dok je Tarber za sebe prisvojio luk i čizme i nož. Sve su poneli kada su ih
ostavili. Prvo su pomislili da su njih dvojica otišli da love, da će se uskoro vratiti
sa divljači i sve ih nahraniti. Ali su čekali i čekali, sve dok im konačno Džendri
nije rekao da krenu. Možda su Tarber i Secidžek mislili da imaju bolje izglede bez
čopora siročića o kojima bi morali da vode računa. Verovatno je tako i bilo, ali ih
je Arja ipak mrzela što su otišli.
Pod njenim drvetom, Pituljica zalaja kao pas. Kurz im beše rekao da koriste
životinjske glasove da se javljaju jedni drugima. Stari trik lovokradica, rekao je,
ali je umro pre no što je stigao da ih nauči kako da valjano proizvode zvuke.
Pituljičini ptičji cvrkuti bili su grozni. Lavež mu je bio bolji, ali ne mnogo.
Arja skoči s visoke grane na nižu, ruku opruženih radi ravnoteže. Vodeni plesač
nikada ne pada. Lagano, nožni prsti joj stegnuše granu; ona pređe nekoliko stopa,
skoči dole na deblju granu, a zatim se rukama prebaci kroz gusto lišće i stiže do
debla. Osećala je grubu koru pod prstima i stopalima. Brzo se spusti, pa skoči sa
šest stopa visine, otkotrljavši se kada pade na tlo.
Džendri joj pruži ruku da je digne. „Dugo si bio gore. Šta si video?“
„Ribarsko selo, malo, severno uz obalu. Dvadeset šest slamnatih krovova i
jedan od škriljca, prebrojao sam. Video sam i deo kola. Ima nekoga.“
Na zvuk njenog glasa, Lasica ispuza iz žbunja. Lomi joj je nadenuo to ime.
Rekao je da liči na lasicu, što nije bilo istina, ali nisu mogli da je stalno zovu
uplakana devojčica nakon što je prestala da plače. Usta su joj bila prljava. Arja se
nadala da nije ponovo jela blato.
„Jesi li videla ljude?“ upita Džendri.
„Uglavnom samo krovove“, priznade Arja, „ali neki odžaci su se dimili, i čula
sam konja.“ Lasica joj obgrli nogu i čvrsto je steže. U poslednje vreme je to stalno
radila.
„Ako ima ljudi, ima i hrane“, reče Pituljica, preglasno. Džendri mu je stalno
govorio da bude tiši, ali nije vredelo. „Možda će da nam daju malo.“
„Možda će da nas ubiju“, reče Džendri.
„Neće ako se predamo“, reče Pituljica s nadom.
„Sada zvučiš kao Lomi.“
Zelenoruki Lomi sedeo je naslonjen između dva debela korena u podnožju
hrasta. Za vreme borbe u utvrdi koplje mu je probolo levi list. Krajem narednog
dana, morao je da hrama na jednoj nozi, s rukom prebačenom preko Džendrijevih
ramena, a sada više ni to nije mogao. Odsekli su granje s drveća da mu naprave
nosiljku, ali bilo je sporo i strašno naporno nositi ga, a on je stenjao svaki put kada
bi ga zadrmali.
„Moramo da se predamo“, reče on. „То je i Joren trebalo da uradi. Trebalo je

da otvori kapiju ko što su rekli.“
Arji je bilo muka od Lomijevih neprestanih priča o tome kako je Joren trebalo
da se preda. Samo je o tome pričao dok su ga nosili, i o svojoj nozi i praznom
trbuhu.
Pituljica se složi. „Rekli su Jorenu da otvori kapiju, rekli mu u kraljevo ime.
Moraš da uradiš ono što ti kažu u kraljevo ime. Matori smrdljivac je kriv za sve.
Da se predao, pustili bi nas na miru.“
Džendri se namršti. „Ti vitezovi i lordovi, oni zarobljavaju jedni druge i plaćaju
otkupnine, ali ih nije briga ako se takvi kao ti i ja predamo.“ On se okrenu Arji.
„Šta si još video?“
„Ako je to ribarsko selo, imaće ribe na prodaju, mogu da se kladim“, reče
Pituljica. Jezero je vrvelo od ribe, ali nisu imali čime da je hvataju. Arja je
pokušala rukama, kao što je videla od Kosa, ali su ribe bile brže od golubova, a
voda je igrala igre s njenim vidom.
„Nisam siguran za ribu.“ Arja čupnu Lasičinu ućebanu kosu, pomislivši kako bi
bilo bolje da je odseku. „Kraj vode ima vrana. Tamo je nešto mrtvo.“
„Ribe, nasukane na obali“, reče Pituljica. „Ako ih vrane jedu, kladim se da
možemo i mi.“
„Ako uhvatimo vrane, možemo njih da jedemo“, reče Lomi. „Možemo da
zapalimo vatru i ispečemo ih ko piliće.“
Džendri je izgledao opasno kada se mrštio. Brada mu beše narasla gusta i crna
kao bršljan. „Rekao sam, nema vatri.“
„Lomi je gladan“, zastenja Pituljica, „а i ja sam.“
„Svi smo gladni“, reče Arja.
„Ti nisi“, pljunu Lomi sa zemlje. „Crvožderu.“
Arja požele da ga šutne u ranu. „Rekao sam da ću i tebi iskopati crve, ako
hoćeš.“
Lomi se zgroženo iskrevelji. „Da nisam ranjen u nogu, ulovio bi’ nam vepra.“
„Vepra, ma nemoj“, izrugnu se ona. „Za lov na veprove ti treba posebno koplje,
i konji i psi, i ljudi da isteraju vepra iz jazbine.“ Njen otac je lovio veprove u
Vučjoj šumi s Robom i Džonom. Jednom je čak poveo i Brena, ali Arju nikada,
mada je bila starija. Obrednica Mordejna je rekla da lov na veprove nije za gospe,
a majka je samo obećala da će, kada poraste, moći da ima svog sokola. Sada je
porasla, ali da ima sokola, pojela bi ga.
„Šta ti znaš o lovu na veprove?“ reče Pituljica.
„Više nego ti.“
Džendri nije bio raspoložen da to sluša. „Tišina, oboje, moram da razmislim šta
da radimo.“ Kada je razmišljao, uvek je izgledao kao da ga nešto gadno boli.
„Da se predamo“, reče Lomi.
„Rekao sam ti da začepiš o predavanju. Čak ni ne znamo ko je tamo. Možda

možemo da ukrademo nešto hrane.“
„Lomi ume da krade, samo što ne može zbog noge“, reče Pituljica. „U gradu je
bio lopov.“
„Loš lopov“, reče Arja, „inače ga ne bi uhvatili.“
Džendri zaškilji na sunce. „Veče je najbolje vreme da se prikrademo. Ja ću otići
da izvidim kad padne mrak.“
„Ne, ja ću“, reče Arja. „Ti dižeš previše buke.“
Džendriju samo što nije prekipelo. „Obojica ćemo poći.“
„Ari bi trebo da ide“, reče Lomi. „On se bolje šunja od tebe.“
„Rekao sam da ćemo obojica ići.“
„А šta ako se ne vratite? Pituljica ne može sam da me nosi, znate da ne može...“
„А ima i vukova“, reče Pituljica. „Čuo sam ih prošle noći, kad sam bio na straži.
Kao da su bili blizu.“
Arja ih je takođe čula. Spavala je u grani bresta, ali ju je zavijanje probudilo.
Sedela je budna skoro čitav sat, slušajući ih, dok su joj žmarci prolazili niz kičmu.
„А nećeš čak ni vatru da nam daš da ih oteramo“, reče Pituljica. „Nije u redu da
nas ostavite ovde vukovima.“
„Niko vas ne ostavlja“, reče Džendri s gađenjem. „Lomi ima svoje koplje ako
vukovi dođu, a ti ćeš biti s njim. Idemo samo da vidimo, to je sve; vratićemo se.“
„Kо god da je tamo, treba da mu se predate“, cvileo je Lomi. „Treba mi neki
napitak za nogu, mnogo me boli.“
„Ako vidimo napitke za nogu, donećemo ih“, reče Džendri. „Ari, krećemo, hoću
da se približim pre nego što sunce zađe. Pituljice, drži Lasicu, neću da nas prati.“
„Prošli put me je šutnula.“
„Ja ću te šutnuti ako je ne zadržiš ovde.“ Ne sačekavši odgovor, Džendri stavi
na glavu čeličnu kacigu i pođe.
Arja je morala da trčkara da bi održala korak. Džendri je bio pet godina stariji i
za čitavu stopu viši, a imao je i dugačke noge. Neko vreme je ćutao, samo je s
besnim izrazom na licu grabio kroz drveće, stvarajući previše buke. Ali konačno
stade i reče: „Mislim da će Lomi umreti.“
Ona se ne iznenadi. Kurz je umro od rane, a on je bio mnogo jači od Lomija.
Kada god je na Arju bio red da pomaže u nošenju, osećala je koliko mu je vrela
koža, i koliko mu noga smrdi. „Možda možemo da nađemo meštra...“
„Meštara ima samo u zamkovima, a čak i kada bismo ga našli, on ne bi prljao
ruke nekim kao što je Lomi.“ Džendri se saže i prođe ispod niske grane.
„То nije istina.“ Meštar Luvin bi pomogao svima koji bi mu došli, u to je bila
sigurna.
„Umreće, a što pre umre, to bolje za nas ostale. Trebalo bi samo da ga ostavimo,
kao što je i rekao. Da smo ranjeni ti ili ja, znaš da bi on nas ostavio.“ Strčaše niz
oštar usek i ispeše se na drugu stranu, držeći se za korenje. „Muka mi je da ga više

nosim, i muka mi je od njegovih priča o predaji. Da je u stanju da stoji, prosuo bih
mu zube. Lomi nikome ne koristi. Ona uplakana devojčica takođe.“
„Pusti Lasicu na miru, ona je samo uplašena i gladna, i ništa više.“ Arja se
osvrnu, ali je devojčica, za divno čudo, nije pratila. Pituljica ju je sigurno ščepao,
kao što mu je Džendri rekao.
„Beskorisna je“, ponovi Džendri tvrdoglavo. „Ona i Pituljica i Lomi samo nas
usporavaju, i na kraju ćemo zbog njih i da izginemo. Jedino od tebe u ovoj gomili
ima neke koristi. Iako si devojčica.“
Arja se skameni. „Nisam devojčica!“
„Bogami, jesi. Misliš da sam ja glup kao oni?“
„Nisi, još si i gluplji. Noćna straža ne prima devojčice, to svi znaju.“
„То je istina. Ne znam zašto te je Joren poveo, ali je sigurno imao neki razlog.
Ipak si devojčica.“
„Nisam!“
„Onda izvadi đoku i ispišaj se. Hajde.“
„Sad mi se ne piša. Pišaću kad budem hteo.“
„Lažljivice. Ne možeš da izvadiš đoku zato što ga nemaš. Nisam primetio dok
nas je bilo tridesetoro, ali uvek ideš u šumu da pustiš vodu. Pituljica to ne radi, a ni
ja. Ako nisi devojčica, onda si nekakav evnuh.“
„Ti si evnuh.“
„Znaš ti da nisam.“ Džendri se osmehnu. „’Oćeš da izvadim đoku da ti dokažem?
Ja nemam šta da krijem.“
„Imaš, i te kako“, izlete Arji, u očajničkoj želji da zabašuri tog đoku kojeg nije
imala. „Oni zlatni plaštovi su tebe jurili u krčmi, a nećeš da nam kažeš zašto.“
„Voleo bih to da znam. Mislim da je Joren znao, ali mi nije rekao. A otkud tebi
ideja da su tebe jurili?“
Arja zagrize usnu. Priseti se onoga što je Joren rekao kada joj je odsekao kosu.
Ova bratija, pola njih bi te kraljici predalo dok lupiš dlanom o dlan, u zamenu za
oprost i možda srebrnjak-dva. A i oni preostali bi učinili isto, samo što bi te
najpre silovali. A opet, Džendri je drugačiji, kraljica je i njega tražila. „Reći ću ti
ako ti kažeš meni“, reče umorno.
„Rekao bih ti da znam, Ari... da li se tako stvarno zoveš, ili imaš neko žensko
ime?“
Arja se zagleda u izuvijani koren kraj noge. Shvatila je da je gotovo s
predstavom. Džendri je znao, a u čakširama nije imala ništa čime bi ga razuverila.
Mogla je ili da izvuče Iglu i ubije ga na mestu, ili da mu veruje. Nije bila sigurna
da bi uspela da ga ubije, čak i kada bi pokušala; i on je imao mač, a bio je i mnogo
snažniji. Preostajala je samo istina. „Lomi i Pituljica ne smeju da saznaju“, reče.
„Neće“, zakle se on. „Neće od mene.“
„Arja.“ Ona diže pogled ka njemu. „Moje ime je Arja. Od kuće Starka.“

„Od kuće...“ Prođe čitav jedan tren pre no što on izusti: „Ime kraljeve desnice
bilo je Stark. Onog koga su ubili kao izdajnika.“
„Nije on bio izdajnik. Bio je moj otac.“
Džendrijeve oči se raširiše. „Znači, zato si mislila...“
Ona klimnu. „Joren me je vodio kući u Zimovrel.“
„Ја... ti si, znači, visokorođena, bićeš... bićeš gospa.“
Arja pogleda svoju otrcanu odeću i bose noge, ispucale i žuljevite. Vide
prljavštinu pod noktima, kraste na laktovima, ogrebotine na šakama. Kladim se da
me obrednica Mordejna ne bi ni prepoznala. Sansa možda i bi, ali bi se
pretvarala da nije. „Moja majka je gospa, i moja sestra, ali ja to nikad nisam
bila.“
„Jesi. Bila si lordova kći i živela si u zamku, zar ne? I nisi... bogovi smilujte se,
nisam...“ Iznenada je Džendri izgledao nesigurno, gotovo uplašeno. „Sve ono o
đokama, nisam smeo to da kažem. I pišao sam pred tobom, i sve, ja... molim te da
mi oprostiš, moja gospo.“
„Prekim s tim!“ siknu Arja. Da li joj se to on ruga?
„Znam ja manire, moja gospo“, reče Džendri, tvrdoglav kao i uvek. „Kada su
visokorođene devojke dolazile u radnju sa svojim očevima, majstor mi je govorio
da kleknem, i da govorim samo kada mi se obrate, i da ih zovem moja gospo.“
„Ako počneš da me zoveš moja gospo, čak će i Pituljica to da primeti. I bolje
da nastaviš da pišaš kao do sada.“
„Biće tvoja volja, moja gospo.“
Arja ga tresnu u grudi obema rukama. On se saplete o kamen, i sede na zemlju uz
glasan zvuk. „Kakva si ti to lordovska kćerka?“ reče on kroza smeh.
„Ovakva.“ Ona ga šutnu u bok, ali od toga se on samo još glasnije zasmeja.
„Smej se ti koliko hoćeš, ja idem da vidim koga ima u selu.“ Sunce je već zalazilo
za krošnje; suton samo što se ne beše spustio. Sada je Džendri morao da požuri za
njom. „Osećaš taj miris?“ upita ona.
On onjuši vazduh. „Trula riba?“
„Znaš da nije to.“
„Bolje da budemo oprezni. Ja ću krenuti na zapad, da vidim ima li neki drum.
Mora da ima, pošto si videla kola. Ti kreni uz obalu. Ako ti zatreba pomoć, laj kao
pas.“
„То je glupo. Ako mi treba pomoć viknuću u pomoć.“ Ona otrča, tiho gazeći
bosim stopalima po travi. Kada se osvrnu preko ramena, vide da je on gleda s onim
bolnim izrazom lica koji je značio da razmišlja. Verovatno misli kako ne bi
trebalo da pušta gospu da ide u krađu hrane. Arja je jednostavno znala da će od
sada biti glup.
Miris je postajao jači kako se približavala selu. Uopšte joj nije ličio na trulu
ribu. Smrad je bio gadniji, teži. Ona nabra nos.

Kada drveće stade da biva sve ređe, služila se rastinjem, klizeći od žbuna do
žbuna tiha kao senka. Na svakih nekoliko koraka zastajkivala bi da oslušne. Kada
zastade i po treći put, začu konje, i ljudski glas. A smrad je postajao sve gori.
Smrad mrtvaca, eto šta je. Sećala ga se od ranije, od Jorena i ostalih.
Južno od sela raslo je gusto kupinovo žbunje. Kada stiže do njega, dugačke
senke sutona već su počinjale da blede, i pojaviše se svici. Ona vide slamnate
krovove odmah iza živice. Šunjala se uz nju sve dok ne pronađe ređi deo, pa se
provuče kroza nj na stomaku, dobro skrivena, i vide od čega je poticao smrad.
Pokraj nežno zatalasanih voda Božjeg oka behu podignuta dugačka vešala od
sirovog drveta, i nešto što su nekada bili ljudi visilo je sa njih, s nogama u lancima,
dok su im vrane kljucale meso i sletale s leša na leš. Na svaku vranu bilo je stotinu
muva. Kada dunu vetar s jezera, najbliži leš zvecnu lancima, jedva čujno. Vrane mu
behu pojele veći deo lica, a i nešto drugo ga je bilo napalo, nešto mnogo veće.
Grlo i grudi bili su rastrgnuti, i svetlucava zelena creva i trake iskidanog mesa
visili su iz rasporenog stomaka. Jedna ruka bila je istrgnuta iz ramena; Arja na
nekoliko stopa odatle vide kosti, oglodane i naprsle, bez trunke mesa.
Ona natera sebe da pogleda i sledećeg čoveka, i onog iza njega i onog iza njega,
ponavljajući sebi da je tvrda kao kamen. Svi leševi su bili toliko istruleli i
unakaženi da joj je trebalo vremena pre nego što shvati da su pre vešanja bili
skinuti do gole kože. Nisu izgledali kao nagi ljudi; jedva da su uopšte i imali
ljudski izgled. Vrane su im pojele oči, a ponekima i lica. Od šestog u dugačkom
nizu ne beše ostalo ništa sem noge, još uvezane lancima, zanjihane na povetarcu.
Strah seče oštrije od mača. Mrtvaci joj ne mogu nauditi, ali onaj koji ih je
pobio može. Podalje od vešala, dva čoveka u oklopima stajala su naslonjena na
koplja ispred dugačke niske zgrade ukraj vode, one s krovom od škriljca. Dve
visoke motke stajale su pobodene u blatnjavu zemlju pred njom, a sa njih su visili
barjaci. Jedan je izgledao crven, a drugi je bio bleđi, beo ili možda žut, ali su oba
bila mlitava, a kako je padao mrak, nije mogla biti sigurna da li je crveni zapravo
lanisterski grimiz. Ne moram da vidim lava, mogu da vidim mrtvace, ko bi drugi
mogli da budu sem Lanistera?
Onda se začu uzvik.
Dva kopljanika se okrenuše, a treći čovek se pojavi, gurajući zarobljenika pred
sobom. Bilo je odveć mračno da se razaznaju lica, ali je zarobljenik na glavi imao
sjajnu čeličnu kacigu, i kad Arja ugleda rogove, shvati da je to Džendri. Ti glupi
glupi glupi GLUPANE! pomisli ona. Da joj je bio blizu, ponovo bi ga šutnula.
Stražari su glasno govorili, ali je bila predaleko da razabere reči, utoliko pre što
ih je prigušivalo lepetanje i graktanje vrana. Jedan kopljanik strže kacigu s
Džendrijeve glave i upita ga nešto, ali mu se odgovor sigurno nije dopao, pošto ga
udari krajem koplja u lice i obori na zemlju. Onaj koji ga beše zarobio udari ga
nogom, dok je drugi kopljanik isprobavao kacigu s bikovskim rogovima. Konačno
ga digoše na noge i odvedoše ka skladištu. Kada otvoriše teška drvena vrata,

napolje istrča jedan dečačić, ali ga jedan od stražara zgrabi za ruku i baci natrag
unutra. Arja začu jecanje iz zgrade, a onda vrisak, tako glasan i pun bola da
nesvesno zagrize usnu.
Stražari gurnuše Džendrija unutra za dečakom i zatvoriše vrata. U tom trenutku
se s jezera diže povetarac i barjaci se razviše i podigoše. Onaj na višem koplju
prikazivao je zlatnog lava, baš kao što se i bojala. Na drugom, tri vitke crne prilike
trčale su preko polja žutog kao maslo. Psi, pomisli ona. Arja je već jednom videla
te pse, ali gde?
Nije bilo bitno. Jedino važno beše to što su uhvatili Džendrija. Bez obzira na to
što je tvrdoglav i glup, mora da ga izbavi. Pitala se znaju li oni da ga kraljica traži.
Jedan stražar skide svoju kacigu i stavi Džendrijevu. Nju razbesne kada vide
kako je on nosi, ali je znala da ga nikako ne može sprečiti. Učini joj se da čuje
nove vriske iz unutrašnjosti skladišta bez prozora, prigušene zidovima, ali je teško
bilo biti siguran.
Ostade dovoljno dugo da vidi smenu straže, i još štošta priđe. Ljudi su dolazili i
odlazili. Vodili su konje da ih napoje na potoku. Lovačka družina se vratila iz
šume, noseći jelena okačenog o motku. Gledala ih je kako ga čiste i deru, i kako
lože vatru na suprotnoj obali potoka, a miris pečenog mesa neobično se mešao sa
smradom truljenja. Prazan stomak joj je krčao, i ona pomisli da će se izbljuvati.
Nagoveštaj hrane izmami iz ostalih kuća i druge ljude, a gotovo svaki beše obučen
u poneki deo oklopa ili tvrdu kožu. Kada je jelen bio ispečen, najbolje komade
odnesoše u jednu od kuća.
Ona pomisli da će joj tama pružiti priliku da otpuzi bliže i oslobodi Džendrija,
ali stražari na vatri zapališe baklje. Štitonoša donese hleba i mesa dvojici koji su
čuvali skladište, a kasnije im se pridružiše još dvojica, i mešina vina krenu ukrug.
Pošto je isprazniše, pridošlice odoše, ali stražari ostadoše, naslonjeni na koplja.
Arji su ruke i noge bile ukočene kada se konačno ispod bršljana izmigoljila u
tamu šume. Noć je bila crna, s tankim opiljkom meseca koji se pojavljivao i
nestajao kako su oblaci prolazili. Tiho kao senka, reče sebi dok se kretala među
drvećem. U tami se nije usuđivala da potrči, iz straha da se ne saplete o neki
skriveni koren ili da se ne izgubi. Sleva je Božje oko blago zapljuskivalo svoje
obale. Zdesna je vetar uzdisao kroz granje, a lišće šuštalo i šaputalo. U daljini, ona
začu zavijanje vukova.
Lomi i Pituljica zamalo se ne usraše kada ona izroni iz drveća iza njih. „Тiho“,
reče im, jednom rukom zagrlivši Lasicu kada joj mala devojčica pritrča.
Pituljica ju je gledao iskolačenih očiju. „Mislili smo da ste nas ostavili.“ Držao
je kratki mač, onaj što ga je Joren uzeo od Zlatnog plašta. „Uplašio sam se da si
vuk.“
„Gde je Bik?“ upita Lomi.
„Uhvatili su ga“, prošapta Arja. „Moramo da ga spasemo. Pituljice, moraš da mi
pomogneš. Prišunjaćemo se i pobićemo stražare, a ja ću otvoriti vrata.“

Pituljica i Lomi se zgledaše. „Koliko ih je?“
„Nisam mogla da prebrojim“, priznade Arja. „Bar dvadesetorica, ali su pred
vratima samo dvojica.“
Pituljica je izgledao kao da će briznuti u plač. „Ne možemo da se borimo protiv
dvadesetorice.“
„Ti imaš da se boriš samo protiv jednog. Ja ću srediti drugog, izbavićemo
Džendrija i pobeći.“
„Treba da se predamo“, reče Lomi. „Samo idi tamo i predaj se.“
Arja tvrdoglavo odmahnu glavom.
„Onda ga samo ostavi, Ari“, nagovarao ju je Lomi. „Ne znaju za nas ostale. Ako
se sakrijemo, otići će, znaš da je tako. Nismo mi krivi što su Džendrija uhvatili.“
„Glup si, Lomi“, reče Arja besno. „Umrećeš ako ne izbavimo Džendrija. Ko će
da te nosi?“
„Ti i Pituljica.“
„Sve vreme, bez ičije pomoći? Nećemo uspeti. Džendri je bio jak. Uostalom,
nije me briga šta ti kažeš, ja idem po njega.“ Ona pogleda u Pituljicu. „Ideš sa
mnom?“
Pituljica pogleda u Lomija, u Arju, pa ponovo u Lomija. „Idem“, reče nevoljno.
„Lomi, ti zadrži Lasicu ovde.“
On uhvati devojčicu za ruku i privuče je k sebi. „Šta ako dođu vukovi?“
„Predaj se“, predloži Arja.
Povratak u selo kao da je trajao satima. Pituljica se neprekidno saplitao i gubio
u mraku, i Arja je morala da ga čeka i da se vraća po njega. Konačno ga uze za ruku
i povede ga kroz drveće. „Samo budi tih i prati me.“ Kada ugledaše prvo slabašno
svetlucanje seoskih vatri ocrtano spram neba, ona reče: „Mrtvaci vise na drugoj
strani živice, ali nema razloga da ih se bojiš, samo zapamti da je strah oštriji od
mača. Sada moramo strašno tiho i sporo.“ Pituljica klimnu glavom.
Ona se prva prodenu kroz bršljan i sačeka ga na drugoj strani, čučeći. Pituljica
izroni sav bled i zadihan, lica i ruku krvavih od dugih ogrebotina. Pokuša da kaže
nešto, ali mu Arja stavi prst na usne. Četvoronoške, ona otpuza duž vešala, ispod
zaljuljanih mrtvaca. Pituljica nijednom ne pogleda naviše, niti od sebe pusti zvuka.
Sve dok mu vrana ne slete na leđa, i on prigušeno ispusti dah. „Kо ide?“ zagrme
iznenada glas iz tame.
Pituljica skoči na noge. „Predajem se!“ On baci svoj mač, a desetine vrana se
podigoše grakćući besno i zalepetaše oko leševa. Arja ga zgrabi za nogu i pokuša
da ga povuče nazad na zemlju, ali se on otrže i potrča napred, mašući rukama.
„Predajem se, predajem se.“
Ona skoči i isuka Iglu, ali su tada već ljudi bili svuda oko nje. Arja zamahnu na
prvog, ali on odbi njen udarac čelikom oklopljenom rukom, neko drugi se zalete na
nju i obori je na zemlju, a treći čovek joj ote mač iz šake. Kada pokuša da ga

ugrize, zubi joj naiđoše samo na hladnu prljavu verižnjaču. „Oho, žestok mali“,
reče čovek, smejući se. Udarac njegove oklopljene pesnice joj skoro otkide glavu.
Razgovarali su iznad nje dok je ležala u bolovima, ali Arja nije razumevala reči.
U ušima joj je zvonilo. Kada pokuša da otpuzi, zemlja zaigra pod njom. Uzeli su
Iglu. Ta sramota ju je pekla gore od bola, a bol je bio žestok. Džon joj je dao taj
mač. Sirio ju je naučio da ga koristi.
Konačno je neko zgrabi za prsluk i cimnu je na kolena. Pituljica je takođe
klečao, pred najvišim čovekom koga je Arja ikada videla, čudovištem iz priča
Stare Nen. Nije videla otkud se džin tu stvorio. Tri crna psa utrkivala su se na
njegovom izbledelom žutom ogrtaču, a lice mu je delovalo tvrdo, kao iz kamena
isklesano. Iznenada se Arja priseti gde je već videla te pse. One noći pred turnir u
Kraljevoj Luci svi vitezovi su istakli svoje štitove pred šatorima. „Onaj pripada
Psetovom bratu“, rekla joj je Sansa dok su prolazile kraj crnih pasa na žutom polju.
„On je još veći od Hodora, videćeš. Zovu ga Planina Koja Jaše.“
Arja obori glavu, jedva svesna šta se dešava oko nje. Pituljica se još predavao.
Planina reče: „Odvešće nas do ostalih“, i ode. Zatim se teturala kraj mrtvaca na
vešalima, dok je Pituljica govorio vojnicima kako će im peći pite i kolače, samo
ako ga ne povrede. Četiri čoveka krenula su s njima. Jedan je držao baklju, jedan
dugački mač; dvojica su imala koplja.
Nađoše Lomija tamo gde su ga i ostavili, pod hrastom. „Predajem se!“ viknu on
kada ih ugleda. A onda baci koplje u stranu i diže ruke, išarane starom zelenom
bojom. „Predajem se. Molim vas.“
Čovek s bakljom pretraži okolo, među drvećem. „Ti si poslednji? Pekarov šegrt
je rekao da imate i devojčicu.“
„Pobegla je kada vas je čula da dolazite“, reče Lomi. „Bili ste bučni.“ A Arja
pomisli: Beži, Lasice, beži koliko te noge nose, bezi i sakrij se, i nikada se ne
vraćaj.
„Reci nam gde da nađemo onog kurvinog sina Donderiona, i dobro ćemo vas
nahraniti.“
„Koga?“ reče Lomi tupo.
„Rekao sam ti, ovi bednici ne znaju ništa više od onih pičaka u selu. Samo
gubimo vreme.“
Jedan od kopljanika priđe Lomiju. „Šta ti je s nogom, mali?“
„Povredio sam se.“
„Možeš da hodaš?“ Zvučao je brižno.
„Ne“, reče Lomi. „Moraćete da me nosite.“
„Stvarno?“ Čovek nehajno diže koplje i zari vrh kroz dečakov meki vrat. Lomi
nije imao vremena da se još jednom preda. Trznuo se jednom, i to beše sve. Kada
čovek izvuče koplje, krv šiknu u tamnom mlazu. „Da ga nosimo, pazi ti njega“, reče
kroz smeh.

TIRION
Upozorili su ga da se toplo obuče. Tirion Lanister ih je ozbiljno shvatio. Bio je
odeven u debele postavljene čakšire i vuneni dublet, a preko njega je prebacio
plašt od crnog risa koji je stekao u Mesečevim planinama. Plašt je bio smešno
dugačak, sačinjen za čoveka dva puta višeg od njega. Kada nije bio u sedlu, jedini
način da ga nosi bio je da ga obmota oko sebe nekoliko puta, zbog čega je izgledao
kao lopta prugastog krzna.
Pa ipak, bilo mu je drago što je poslušao. Studen u dugačkom vlažnom podrumu
rezala je do kosti. Timet je odlučio da se povuče gore, nakon što je nakratko osetio
hladnoću donjeg podruma. Bili su negde ispod Renisinog brda, ispod doma Esnafa
alhemičara. Vlažni kameni zidovi bili su išarani šalitrom, i jedino svetlo dopiralo
je od zapečaćene uljane lampe od gvožđa i stakla koju je Piromanser Halin tako
oprezno nosio.
I te kako oprezno... a ovo su posude koje izazivaju oprez. Tirion diže jednu da
je pogleda. Bila je okrugla i crvenkasta, debeljuškasta glinena dinja. Malo
prevelika za njegovu šaku, ali je znao da će normalnom čoveku odlično ležati.
Materijal je bio tanan, tako krhak da su ga čak upozorili da ih ne steže previše
snažno, da ih ne bi šakom slomio. Glina je bila hrapava, izbrazdana. Halin mu je
rekao da je to namerno izvedeno. „Glatka zdela lakše ispadne čoveku iz ruke.“
Divlja vatra se lagano naže ka rubu zdele kada je Tirion nagnu da zaviri unutra.
Znao je da je boja mutnozelena, ali je pod lošim svetlom to bilo nemoguće
potvrditi. „Gusta je“, primeti.
„То je od hladnoće, moj gospodaru“, reče Halin, bledunjav čovek mekih vlažnih
ruku i ulizičkih manira. Bio je odeven u prugastu crno-grimiznu odoru obrubljenu
samurovinom, ali je krzno delovalo prilično pohabano i izjedeno moljcima. „Kada
se zagreje, tvar će biti tečnija, poput ulja za lampe.“ Tvar je bio piromanserski
izraz za divlju vatru. Takođe su i jedan drugoga oslovljavali s mudrače, što je
Tirionu jednako smetalo kao i njihov običaj da se pred njim pretvaraju kako
poseduju ogromna tajna znanja. Nekada im je esnaf bio moćan, ali su poslednjih
vekova meštri iz Citadele gotovo svuda zamenili alhemičare. Sada beše ostalo
samo nekoliko pripadnika starijeg reda, i više nisu tvrdili da umeju da pretvaraju
olovo u zlato...
...ali su umeli da prave divlju vatra. „Rečeno mi je da je voda ne gasi.“
„Tako je. Kada se jednom zapali, tvar će žestoko goreti, sve dok je ima. Štaviše, upiće se u tkaninu, drvo, kožu, čak i čelik, tako da će se i oni zapaliti.“
Tirion se sećao crvenog sveštenika Torosa od Mira i njegovog platnenog mača.
Čak i tanak premaz divlje vatre mogao je da gori čitav sat. Torosu je uvek nakon
borbe do poslednjeg trebao nov mač, ali ga je Robert voleo, i rado mu ih je
poklanjao. „Zašto se ne upija i u glinu?“

„О, upija se“, reče Halin. „Ispod ove odaje nalazi se još jedna, u kojoj držimo
starije zdele. Iz vremena kralja Erisa. On je voleo da zdele budu u obliku voćaka.
To su vrlo opasne voćke, moj gospodara desnice, i, hmmm, zrelije sada nego ikada
ranije, ako shvataš šta hoću da kažem. Zapečatili smo ih voskom i napunili donju
odaju vodom do tavanice, ali ipak... naravno da je trebalo da budu uništene, ali je
toliko naših majstora pobijeno u padu Kraljeve Luke da ono malo preostalih
učenika nije bilo doraslo tom zadatku. A dobar deo zaliha koje smo napravili za
Erisa je nestao. Tek prošle godine, dve stotine ćupova je otkriveno u skladištu
ispod Velikog obredišta Belorovog. Niko nije znao kako su tu stigle, ali sam
siguran da ne treba da ti kažem koliko je prvoobrednik bio van sebe od straha.
Lično sam se postarao da se bezbedno uklone. Napunio sam kola peskom, i poslao
naše najsposobnije učenike. Radili smo noć i dan, i...“
„...obavili sjajan posao, u to ne sumnjam.“ Tirion vrati posudu koju je držao
među ostale. Prekrivale su sto, u urednim redovima od po četiri, koji su nestajali
daleko u podzemnoj tami. A iza je bilo još stolova, još mnogo stolova. „Те, ah,
voćke pokojnog kralja Erisa, da li su još upotrebljive?“
„О, da, sasvim sigurno... ali se moraju upotrebiti pažljivo, moj gospodara,
izuzetno pažljivo. Kada stari, tvar postaje još, hmmm, ćudljivija, da tako kažemo.
Svaki plamen će je zapaliti. Svaka iskra. Previše toplote, i zdele će se zapaliti
same od sebe. Nije pametno ostaviti ih na sunčevoj svetlosti, čak ni nakratko. Kada
vatra jednom počne iznutra, vrelina čini da se tvar naglo širi, i zdele se očas
rasprsnu u komadiće. Ako se u blizini zateknu druge zdele, i one se zapale, i
tako...“
„Koliko zdela trenutno imate?“
„Ovog jutra mi je mudrac Munsiter rekao da ih imamo sedam hiljada osam
stotina i četrdeset. Taj broj uključuje četiri hiljade zdela iz vremena kralja Erisa,
sigurno.“
„Naših prezrelih voćki?“
Halin zaklima glavom. „Mudrac Malijard veruje da bismo mogli da isporučimo
čitavih deset hiljada zdela, kao što smo obećali kraljici. Ja se slažem.“ Piromanser
je izgledao neprilično zadovoljan zbog toga.
Pod uslovom da vam naši neprijatelji daju vremena. Piromanseri su
ljubomorno čuvali tajnu recepta divlje vatre, ali je Tirion znao da je to dugačak,
opasan i spor proces. Pretpostavljao je da je obećanje o deset hiljada zdela bilo
puko hvalisanje i preterivanje, kao kada se vazal zakune da će svom lordu dovesti
deset hiljada mačeva, ali se na dan bitke pojavi sa stotinu i dva. Ako nam stvarno
mogu dati deset hiljada...
Nje znao treba li da bude oduševljen ili užasnut. Možda pomalo i jedno i drugo.
„Verujem da tvoja braća iz esnafa neće nepotrebno žuriti, mudrače. Ne želimo
deset hiljada zdela neispravne divlje vatre, čak ni jednu jedinu... a sasvim sigurno
ne želimo nikakve nezgode.“

„Neće biti nezgoda, moj gospodaru desnice. Tvar pripremaju uvežbani učenici u
nizu golih kamenih ćelija, i svaku zdelu, čim je gotova, šegrt donosi ovamo dole.
Iznad svake radne ćelije nalazi se prostorija puna peska. Zaštitna mađija bačena je
na podove, hmmm, veoma moćna. Svaki plamen u donjoj ćeliji čini da pod
propadne i pesak smesta uguši vatru.“
„Nepažljivog učenika da ne spominjemo.“ Tirion je pretpostavljao da pod
mađijom Halin podrazumeva pametan trik. Pomislio je kako bi voleo da pogleda
jednu od tih ćelija s lažnom tavanicom, da vidi mehanizam, ali sada nije bilo vreme
za to. Možda nakon što pobede u ratu.
„Moja braća nikada nisu nepažljiva“, bio je uporan Halin. „Ako mogu biti,
hmmm, iskren...“
„О, molim te.“
„Tvar teče mojim venama, i živi u srcu svakog piromansera. Mi poštujemo njenu
moć. Ali običan vojnik, hmmm, posada jednog od kraljičinih bacača vatre, recimo,
u beslovesnoj pomami bitke... i najsitnija greška može izazvati katastrofu. To se ne
može dovoljno puta ponoviti. Moj otac je to često govorio kralju Erisu, kao što je i
njegov otac govorio starom kralju Džeherisu.“
„Mora da su ih slušali“, reče Tirion. „Da su spalili grad, neko bi mi to sigurno
već rekao. Znači, tvoj savet je da je najbolje da budemo pažljivi?“
„Budite veoma pažljivi“, reče Halin. „Budite veoma veoma pažljivi.“
„Те glinene zdele... imate li ih dovoljno?“
„Imamo, moj gospodaru, hvala što pitaš.“
„Onda mi nećeš zameriti ako ponesem nekoliko. Nekoliko hiljada.“
„Nekoliko hiljada?“
„Ili koliko god tvoj esnaf može da mi da, a da se proizvodnja ne uspori. Tražim
prazne zdele, da se razumemo. Pošalji ih kapetanima svih gradskih kapija.“
„Hoću, moj gospodaru, ali zašto...?“
Tirion mu se osmehnu. „Kada mi kažeš da se toplo obučem, ja se toplo obučem.
Kada mi kažeš da budem pažljiv, pa...“ On sleže ramenima. „Dovoljno sam video.
Možda ćeš biti dovoljno dobar da me otpratiš do nosiljke?“
„Biće mi to veliko, hmmm, zadovoljstvo, moj gospodaru.“ Halin diže svetiljku i
povede ga nazad do stepenica. „Bilo je dobro s tvoje strane što si nas posetio.
Velika čast, hmmm. Prošlo je previše vremena otkako nas je kraljeva desna ruka
počastvovala svojim prisustvom. Još od lorda Rosarta, a on je bio iz našeg reda.
To je bilo u vreme kralja Erisa. Kralj Eris se veoma zanimao za naš rad.
Kralj Eris vas je koristio da prži meso svojih neprijatelja. Brat Džejmi mu
beše ispričao nekoliko priča o Ludom Kralju i njegovim ljubimcima
piromanserima. „Džofrija će takođe zanimati, ne sumnjam u to.“ Zato bolje da ga
držim što dalje od vas.
„Gajimo najveće nade da će nas kralj lično posetiti u domu našeg esnafa.

Razgovarao sam o tome s tvojom kraljevskom sestrom. Velika gozba...“
Postajalo je toplije dok su se penjali. „Veličanstvo je zabranilo gozbe sve dok
ne pobedimo u ratu.“ Na moje uporne zahteve. „Kralj smatra da je neprilično
gostiti se biranom hranom dok mu narod nema ni hleba.“
„Gest pun, hmmm, ljubavi, moj gospodaru. Možda bi umesto toga nekoliko nas
moglo da poseti kralja u Crvenoj tvrđavi. Mala demonstracija naših moći, da
veličanstvo bar za jedno veče zaboravi svoje mnogobrojne brige. Divlja vatra je
tek samo jedna strašna tajna našeg drevnog reda. Mnoge su i čudesne stvari koje
vam možemo prikazati.“
„Porazgovaraću o tome sa sestrom.“ Tirion nije imao primedbi na poneki
mađioničarski trik, ali je Džofova navika da nagoni ljude da se tuku do smrti bila
već dovoljno zamorna; nije nameravao da dečaku otkrije mogućnost da ih žive
spaljuje.
Kada konačno stigoše do vrha stepenica, Tirion zbaci plašt od crnog risa i
presavi ga preko ruke. Dvor esnafa alhemičara bio je veliki lavirint od crnog
kamena, ali ga Halin povede kroz mnoge hodnike, dok ne stigoše do Galerije
gvozdenih baklji, dugačke odaje pune odjeka, u kojoj su stubovi zelene vatre igrali
oko crnih metalnih stubova dvadeset stopa visokih. Avetinjski plamenovi
odbleskivali su od uglačanog crnog mermera zidova i poda i kupali dvoranu
smaragdnim zracima. Sve bi to ostavilo jači utisak na Tiriona da nije znao kako su
velike gvozdene baklje zapaljene tek tog jutra u čast njegove posete, i da će biti
ugašene istog trenutka kada se vrata za njim zatvore. Divlja vatra je bila preskupa
da bi se razbacivala.
Izlaz je bio na vrhu širokog zavojitog stepeništa koje je vodilo na Ulicu sestara,
blizu podnožja Visenijinog brda. On se oprosti s Halinom i odgega se dole, gde ga
je čekao Timet sin Timetov sa pratnjom Opečenih. Kad se uzmu u obzir njegovi
današnji poslovi, pratnja mu je bila izuzetno prikladno odabrana. Osim toga,
njihovi ožiljci uterivali su strah u kosti gradskoj rulji. To je ovih dana moglo samo
da koristi. Pre samo tri noći, još jedna gomila okupila se pred Crvenom tvrđavom,
glasno tražeći hranu. Džof ih je zasuo kišom strela, i ubio četvoricu, a onda im
viknuo da imaju njegovo odobrenje da jedu svoje mrtve. I tako nam stekao još
prijatelja.
Tirion se iznenadi kada ugleda da pored nosiljke stoji i Bron. „Šta ti radiš
ovde?“
„Donosim ti poruke“, reče Bron. „Gvozdenšaka te hitno zove na Božju kapiju.
Nije hteo da kaže zašto. A pozvan si i u Megorovu utvrdu.“
„Pozvan?“ Tirion je znao samo jednu osobu koja bi se usudila da upotrebi tu
reč. „А šta Sersei hoće od mene?“
Bron sleže ramenima. „Kraljica ti naređuje da se smesta vratiš u zamak i odeš u
njene odaje. Onaj vaš balavi rođak je doneo poruku. Ima četiri dlake na usni, a
misli da je muško.“

„Četiri dlake i vitešku titulu. On je sada ser Lansel, nemoj to da zaboraviš.“
Tirion je znao da ga ser Džejslin ne bi pozvao da stvar nije hitna. „Najbolje da
najpre vidim šta hoće Bajvoter. Obavesti moju sestru da ću je posetiti nakon što se
vratim.“
„То joj se neće dopasti“, upozori Bron.
„Odlično. Što Sersei duže čeka, to će ljuća biti, a od ljutine postaje gluplja.
Mnogo mi je draža besna i glupa nego smirena i lukava.“ Tirion ubaci svoj
presavijeni plašt u nosiljku, i Timet mu pomože da uđe za njim.
Pijačni trg kraj Božje kapije, u mirna vremena prepun seljaka koji prodaju
povrće, bio je gotovo pust kada ga Tirion pređe. Ser Džejslin ga srete kod kapije i
diže svoju gvozdenu ruku na odsečan pozdrav. „Moj gospodaru. Ovde je tvoj rođak
Klios Frej, stigao je iz Brzorečja pod mirovnim barjakom, s pismom od Roba
Starka.“
„Mirovni predlozi?“
„Tako kaže.“
„Mili rođak. Odvedi me do njega.“
Zlatni plaštovi držali su ser Kliosa u sobičku bez prozora, u svojoj stražarskoj
zgradi kraj kapije. On ustade kada oni uđoše. „Tirione, pravi si praznik za moje
oči.“
„То nije nešto što često čujem, rođače.“
„Da li je i Sersei s tobom?“
„Moja sestra ima druga posla. Da li je to Starkovo pismo?“ On ga uze sa stola.
„Ser Džejsline, možeš da nas ostaviš.“
Bajvoter se pokloni i ode. „Od mene je zatraženo da ponudu donesem kraljici
namesnici“, reče ser Klios kada se vrata zatvoriše.
„Ја ću to učiniti.“ Tirion osmotri mapu koju je Rob Stark poslao s pismom. „Sve
u svoje vreme, rođače. Sedi. Odmori se. Izgledaš gladan i izmožden.“ Zapravo,
izgledao je i gore od toga.
„Da.“ Ser Klios se spusti na klupu. „Tirione, u rečnim zemljama je baš gadno.
Posebno oko Božjeg oka i Kraljevskog druma. Rečni gospodari uništavaju
sopstvene useve da bi nas izgladneli, a družine tvog oca pale svako selo koje
zauzmu i ubijaju kmetove.“
Takav je rat. Kmetove kolju, dok visokorođene drže za otkup. Podseti me da
zahvalim bogovima što sam rođen kao Lanister.
Ser Klios prođe šakom kroz retku smeđu kosu. „Čak i pod belim barjakom, dva
puta smo napadnuti. Vukovi u oklopu, jedva čekaju da nasrnu na svakoga ko im se
učini slabijim od njih. Sami bogovi znaju na čijoj su strani započeli, ali su sada
samo na svojoj sopstvenoj. Izgubio sam tri čoveka, i dva puta toliko ranjenih.“
„Kakve su vesti o našem neprijatelju?“ Tirion se vrati Starkovim uslovima.
Dečak ne želi previše. Tek pola kraljevstva, oslobođenje naših sužanja, taoce,

mač svoga oca... o, da, i svoje sestre.
„Dečak dokono sedi u Brzorečju“, reče ser Klios. „Mislim da se boji susreta s
tvojim ocem na bojnom polju. Snaga mu je svakim danom sve manja. Rečni
gospodari su ga napustili, otišli su da brane sopstvene zemlje.“
Da li je to bila očeva namera? Tirion smota Starkovu mapu. „Ovi uslovi nikako
neće biti prihvatljivi.“
„Da li ćeš bar pristati da zameniš Starkove devojčice za Tiona i Vilema?“ upita
ser Klios molećivo.
Tion Frej je njegov mlađi brat, priseti se Tirion. „Ne“, reče blago, „ali ćemo i
mi predložiti razmenu zarobljenika. Pusti me da se posavetujem sa Sersei i Većem.
Poslaćemo te nazad u Brzorečje s našim uslovima.“
Očigledno, to ga nije obradovalo. „Moj gospodaru, ne verujem da će Rob Stark
tako lako popustiti. Ledi Kejtlin je ta koja hoće mir, a ne dečak.“
„Ledi Kejtlin hoće svoje kćeri.“ Tirion se spusti s klupe, s mapom i pismom u
ruci. „Ser Džejslin će se postarati za tvoju hranu i vatru. Izgledaš kao da ti je san
preko potreban, rođače. Pozvaću te kada budemo znali više.“
Ser Džejslina nađe na bedemima, kako gleda nekoliko stotina novih regruta dok
vežbaju dole na polju. Pošto je toliko mnoštvo tražilo utočište u Kraljevoj Luci,
bilo je mnogo i ljudi željnih da služe u Gradskoj straži, za pun trbuh i slamaricu u
kasarnama, ali se Tirion nije zavaravao kako bi se ti njihovi odrpani branioci
borili ako bi došlo do bitke.
„Dobro si postupio što si me pozvao“, reče Tirion. „Ostaviću ser Kliosa u
tvojim rukama. Pružite mu sve gostoprimstvo.“
„А njegova pratnja?“ htede da zna zapovednik.
„Daj im hranu i čistu presvlaku, i nađi meštra da im izvida rane. U grad ne smeju
ni da kroče, da li je to jasno?“ Nikako ne bi valjalo da istina o stanju u Kraljevoj
Luci stigne do Roba Starka u Brzorečju.
„I te kako, moj gospodaru.“
„О, i još nešto. Alhemičari će poslati veliku količinu glinenih posuda na svaku
gradsku kapiju. Upotrebićeš ih za obuku ljudi koji će raditi na tvojim bacačima
vatre. Napuni zdele zelenom bojom i nek uvežbavaju punjenje i gađanje. Svako ko
prospe boju treba da bude zamenjen. Kada ovladaju zdelama s bojom, sipaj u njih
ulje za lampe i neka vežbaju paljenje posuda i ispaljivanje dok su u plamenu. Kada
nauče da to rade a da se pri tom ne opeku, možda će biti spremni za divlju vatru.“
Ser Džejslin se gvozdenom rukom počeša po obrazu. „Mudre mere. Mada mi se
ta alhemičarska pišaćka nimalo ne dopada.“
„Ni meni, ali ja koristim ono što mi daju.“
Kada se vratio u nosiljku, Tirion Lanister navuče zavese i podmetnu jastuk pod
lakat. Sersei neće biti pravo što je presreo Starkovo pismo, ali ga je otac ovamo
poslao da vlada, a ne da udovoljava Sersei.
Činilo mu se da im je Rob Stark pružio jedinstvenu priliku. Neka dečak čeka u

Brzorečju, sanjareći o lakom miru. Tirion će odgovoriti sopstvenim uslovima,
pružajući Kralju na Severu taman dovoljno onoga što želi, kako bi mu i dalje
podgrevao nade. Neka ser Klios izliže svoje koštunjavo frejovsko dupe jašući tamo
i natrag s ponudama i protiv ponudama. Za to vreme, njihov rođak ser Staford
obučavaće i naoružavati novu vojsku koju je podigao kod Livačke stene. Kada
jednom bude spreman, on i lord Tivin će moći da smrskaju Tulije i Starkove
između sebe.
E sad, kada bi samo Robertova braća bila toliko predusretljiva. Koliko god
sporo, Renli Barateon je ipak napredovao na sever i istok sa svojom ogromnom
južnjačkom vojskom, a retko da je prolazila noć a da Tirion nije odlazio na počinak
sa strahom da će ga probuditi s vešću kako lord Stanis jedri sa svojom flotom uz
Crnobujicu. Pa, izgleda da imam popriličnu zalihu divlje vatre, ali ipak...
Misli mu prekide zvuk nekakve gužve na ulici. Tirion oprezno proviri kroz
zavese. Prolazili su preko Obućarskog trga, gde se poprilična gomila beše okupila
ispod kožnih nadstrešnica da sluša divlje reči nekog proroka. Odora od nebojene
vune i struk povezan konopom od konoplje označavali su da pripada prosjačkoj
braći.
„Trulež!“ prodorno je vikao čovek. „Eno upozorenja! Čuvajte se Očevog biča!“
On pokaza ka maglovitoj crvenoj rani na nebu. S te tačke, daleki zamak na
Egonovom visokom brdu nalazio se tačno iza njega, a kometa se zloslutno
nadnosila nad njegove kule. Pametan izbor scene, pomisli Tirion. „Postali smo
otečeni, naduveni, prljavi. Brat se sparuje sa sestrom u kraljevskoj postelji, a plod
njihovog rodoskvrnuća igra po palati kako mu svira nakazni mali majmunski
demon. Visokorođene gospe sparuju se s ludama i rađaju čudovišta. Čak je i
prvoobrednik zaboravio bogove! Kupa se u mirišljavoj vodi i goji se na ševama i
jeguljama dok mu narod crkava od gladi! Gordost je važnija od molitve, crvi nam
vladaju zamkovima, a zlato je sve... ali više neće tako biti! Kralj Kurvar je pao!
Kada ga je vepar rasporio, strašan smrad se digao do neba, i hiljadu zmija mu je
ispuzalo iz trbuha, šišteći i ujedajući!“ On koštunjavim prstom upre ka zamku i
kometi. „Eno Vesnika! Očistite se, viču bogovi, da ne biste bili očišćeni! Okupajte
se u pravedničkom vinu, ili ćete se kupati u vatri! Vatri!“
„Vatri!“ ponoviše neki glasovi, ali ih podrugljivi povici gotovo nadjačaše.
Tirion u tome nađe utehe. Dade naredbu da se nastavi i nosiljka se zaljulja kao
brod na olujnom moru dok su Opečeni krčili put. Nakazni mali majmunski demon,
nije nego. Nesrećnik je ipak bio u pravu za prvoobrednika. Šta ono Mesečev dečak
reče o njemu pre neki dan? Pobožan čovek koji toliko gorljivo poštuje Sedmoro
da svaki put kada sedne za sto pojede po jedno jelo za svakog od njih. Tirion se
osmehnu kada se seti ludine dosetke.
Bilo mu je drago što je stigao do Crvene tvrđave bez drugih događaja. Dok se
peo stepenicama ka svojim odajama, Tirion oseti daleko više nade nego što ju je
imao u zoru. Vreme, to je sve što mi zaista treba, vreme da spojim sve deliće u

celinu. Kada jednom lanac bude završen... On otvori vrata svoje primaće odaje.
Sersei se okrenu od prozora, a haljine joj se zavijoriše oko uskih bedara. „Kako
se usuđuješ da se ne odazoveš na moj poziv!“
„Kо te je pustio u moju kulu?“
„Tvoju kulu? Ovo je kraljevski zamak mog sina.“
„Kažu ljudi.“ Tirionu nije bilo nimalo drago što je ona tu. A Krou će biti još i
manje; njegova Mesečeva braća danas su bila na straži. „Upravo sam se spremao
da dođem k tebi.“
„Stvarno?“
On zalupi vrata za sobom. „Sumnjaš u mene?“
„Uvek, i to s dobrim razlogom.“
„Srce me boli.“ Tirion odgega do komode po čašu vina. Ništa mu nije tako
budilo žeđ kao razgovor sa Sersei. „Ako sam te ikada uvredio, voleo bih da znam
kako sam to uradio.“
„Kakav si ti samo odvratni mali crv. Mirsela mi je jedina kći. Jesi li stvarno
zamišljao da ću je prodati kao džak ovsa?“
Mirsela, pomisli on. Dakle, jaje se izleglo. Da vidimo koje je boje pile. „Ni
slučajno kao džak ovsa. Mirsela je princeza. Neki bi rekli da joj je takva sudbina
predodređena. Ili si možda smerala da je udaš za Tomena?“ Njena ruka polete, izbi
mu pehar iz ruku i vino se proli po podu. „Bio ti meni brat ili ne, za ovo bi trebalo
da ti iščupam jezik. Ja sam Džofrijeva namesnica, a ne ti, i ja kažem da Mirsela
neće biti otpremljena tom Dornjaninu kao što sam ja bila otpremljena Robertu
Barateonu.“
Tirion otrese vino s prstiju i uzdahnu. „Zašto da ne? U Dorni bi bila mnogo
bezbednija nego ovde.“
„Ili potpuna neznalica, ili si samo izopačen? Znaš jednako dobro kao i ja da
Marteli nemaju razloga da nas vole.“
„Marteli imaju sve razloge da nas mrze. Ipak, očekujem da se slože. Mržnja
princa Dorana prema kući Lanistera stara je tek jedno pokolenje, ali su Dornjani
ratovali protiv Krajoluja i Visokog Sada hiljadama godina, a Renli je zdravo za
gotovo uzeo da ima podršku Dorne. Mirseli je devet. Tristanu Martelu je jedanaest.
Predložio sam da se uzmu kada ona navrši četrnaestu godinu. Dotle će biti uvaženi
gost u Sunčevom koplju, pod zaštitom princa Dorana.“
„Таlас“, procedi Sersei kroz besno stisnute usne.
„Uvaženi gost“, uporno ponovi Tirion, „а rekao bih da će se Martel ponašati
prema Mirseli bolje nego što se Džofri ponaša prema Sansi Stark. Nameravam da s
njom pošaljem ser Arisa Oukharta. S vitezom Kraljevske garde kao njenim
zakletim štitom, niko neće lako zaboraviti ko je i šta je ona.“
„Ser Aris neće mnogo koristiti ako Doran Martel odluči da će smrt moje kćeri
biti osveta za smrt njegove sestre.“

„Martel je previše častan da ubije devetogodišnju devojčicu, pogotovo tako
milu i nedužnu kao što je Mirsela. Dokle god je drži, može biti prilično siguran da
ga nećemo izigrati, a ponuda je previše bogata da bi je odbio. Mirsela je njen
najmanji deo. Takođe sam mu ponudio ubicu njegove sestre, sedište u Veću, neke
zamkove u Krajinama...“
„Previše.“ Sersei se žustro udalji od njega, nemirna kao lavica, zavijorenih
haljina. „Ponudio si previše, i to bez mog znanja i odobrenja.“
„Govorimo o princu od Dorne. Da sam mu ponudio manje, verovatno bi mi
pljunuo u lice.“
„Previše!“ besno reče ona, naglo se okrenuvši nazad.
„Šta bi mu ti ponudila, tu rupu među nogama?“ reče Tirion, pošto se i u njemu
već budio bes.
Ovog puta je video šamar kako stiže. Glava mu se trže unazad uz glasan pljesak.
„Mila sestro“, reče, „jamčim ti, ovo je bio poslednji put da si me udarila.“
Sestra mu se nasmeja. „Nemoj da mi pretiš, čovečuljče. Misliš da si bezbedan
zbog očevog pisma? Obično parče papira. I Edard Stark je imao parče papira, pa
vidiš koliko mu je to pomoglo.“
Edard Stark nije imao Gradsku stražu, pomisli Tirion, niti moje gorštake, niti
najamnike koje je unajmio Bron. Ja ih imam. Ili se bar nadao da ih ima. Verujući
u Varisa, u ser Džejslina, u Brona. I lord Stark je verovatno imao svoje iluzije.
Ali ipak nije rekao ništa. Pametan čovek ne prosipa divlju vatru na mangale.
Umesto toga, on nasu novu čašu vina. „Šta misliš, koliko će Mirsela biti bezbedna
ako Kraljeva Luka padne? Renli i Stanis će joj nabiti glavu na kolac odmah pored
tvoje.“
A Sersei briznu u plač.
Tirion Lanister ne bi bio više zaprepašćen sve da je Egon Osvajač provalio u
sobu, jašući zmaja i žonglirajući pitama od limuna. Poslednji put je video sestra
kako plače kada su bili deca u Livačkoj steni. Nespretno, on zakorači ka njoj. Kada
ti sestra plače, očekuje se da je utešiš... ali ovo je bila Sersei. On oprezno pruži
raku ka njenom ramenu.
„Ne dodiruj me“, reče ona, otrgavši se. To nije trebalo da boli, ali jeste bolelo,
gore od bilo kog šamara. Pocrvenela, jednako besna koliko i tužna, Sersei se borila
da dođe do daha. „Ne gledaj me, ne... ne ovakvu... ne ti.“
Uljudno, Tirion okrenu leđa. „Nisam hteo da te uplašim. Obećavam ti, Mirseli
se ništa neće desiti.“
„Lažljivče“, reče mu ona iza leđa. „Nisam dete, da me tešiš praznim
obećanjima. Rekao si mi i da ćeš osloboditi Džejmija. Pa, gde je on?“
„U Brzorečju, rekao bih. Na sigurnom i pod stražom, dok ne nađem načina da ga
oslobodim.“
Sersei šmrknu. „Trebalo je da se rodim kao muškarac. Onda mi niko od vas ne
bi bio potreban. Ništa od ovoga se ne bi desilo. Kako je Džejmi mogao sebi da

dozvoli da ga zarobi jedan dečak? A otac, imala sam vere u njega, kakva sam
budala, ali gde je on sada kada nam treba? Šta on radi?“
„Vodi rat.“
„Iza zidina Harendvora?“ reče ona prezrivo. „Zanimljiv vid borbe. Izgleda mi
previše nalik na skrivanje.“
„Pogledaj malo bolje.“
„Kako bi ti to drugačije nazvao? Otac sedi u jednom zamku, a Rob Stark u
drugom, i niko ništa ne radi.“
„Postoje razne vrste sedenja“, reče Tirion. „Svaki čeka potez onog drugog, ali je
lav miran, spreman, rep mu igra, dok je srna sleđena strahom, utroba joj se
pretvorila u vodu. Kuda god da skoči, lav će je ščepati, i ona to zna.“
„А ti si sasvim siguran da je otac lav?“
Tirion se iskezi. „То nam je na svim barjacima.“
Ona ne obrati pažnju na šalu. „Da su oca zarobili, Džejmi ne bi sedeo skrštenih
ruku, to ti jamčim.“
Džejmi bi razbio svoju vojsku na krvave komadiće o zidine Brzorečja, i nek
Tuđini nose izglede na pobedu. On nikada nije imao nimalo strpljenja, baš kao ni
ti, mila sestro. „Nismo svi tako hrabri kao Džejmi, ali postoje i drugi načini da se
pobedi u ratu. Harendvor je jak i položaj mu je dobar.“
„А Kraljeva Luka nije, i to oboje odlično znamo. Dok se otac igra lava i srne sa
malim Starkom, Renli stupa niz Ružin drum. Svakog dana bi mogao da nam bude
pred kapijama!“
„Grad neće pasti za dan. Od Harendvora je potreban samo brz marš niz
Kraljevski drum. Renli neće stići ni da otkači opsadne mašine, a otac će ga udariti
s leđa. Njegova vojska će biti čekić, gradske zidine nakovanj. To je baš lep
prizor.“
Serseine zelene oči se netremice zagledaše u njega, oprezne, ali željne uverenja
koja joj je pružao. „А ako Rob Stark krene?“
„Harendvor je dovoljno blizu gazovima Trozupca, tako da Ruz Bolton ne može
dovesti severnjačku pešadiju preko njih kako bi je spojio s konjicom Mladog Vuka.
Stark ne može da krene na Kraljevu Luku a da prethodno ne osvoji Harendvor, a
čak ni sa Boltonom nije dovoljno snažan za tako nešto.“ Tirion oproba svoj
najneodoljiviji osmeh. „U međuvremenu otac živi od bogatstava rečnih zemalja,
dok naš stric Staford kod Stene prikuplja sveže regrute.“
Sersei ga sumnjičavo odmeri. „Kako ti možeš sve to da znaš? Da li ti je otac
rekao svoje namere kada te je poslao ovamo?“
„Nije. Pogledao sam mapu.“
Njen pogled se pretvori u prezir. „Baš svaku reč si izmislio u toj svojoj
nakaznoj glavi, zar ne, Bauče?“
Tirion coknu. „Mila sestro, pitam te, da ne pobeđujemo, da li bi Starkovi tražili

mir?“ On izvadi pismo koje je doneo ser Klios Frej. „Vidiš, Mladi Vuk nam je
poslao uslove. Neprihvatljive uslove, naravno, ali ipak početak. Hoćeš da ih
vidiš?“
„Da.“ U tren oka, ponovo je bila kraljica. „Otkud oni tebi? Trebalo je da stignu
meni.“
„Čemu desna ruka služi, nego da ti donosi stvari?“ Tirion pruži pismo. Obraz ga
je još pekao na mestu gde ga je Sersei ošamarila. Nek mi odere pola lica, biće to
mala cena za njen pristanak na dornski brak. Sada će ga dobiti, mogao je to da
oseti.
Kao i saznanje o jednom doušniku... e, a to je bio šlag na torti.

BREN
Plesačica je na sebi imala prekrivač od snežnobele vune ukrašen sivim
jezovukom kuće Starka, dok je Bren nosio sive čakšire i beli dublet, s krznom sive
veverice oko rukava i okovratnika. Na srcu mu je stajao broš u obliku vučje glave
od srebra i uglačanog ahata. Draže bi mu bilo da uz sebe ima Leto nego srebrnog
vuka na grudima, ali je ser Rodrik bio nepopustljiv.
Niske kamene stepenice zaustaviše Plesačicu samo na tren. Kada je Bren potera
napred, ona ih lako savlada. Iza širokih vrata od hrastovine i gvožđa, osam
dugačkih redova daščanih stolova ispunjavali su Veliku dvoranu Zimovrela, po
četiri na svakoj strani središnjeg prolaza. Ljudi su sedeli na klupama, gusto zbijeni.
„Stark!“ povikaše, ustajući na noge, kada Bren prokaska kraj njih. „Zimovrel!
Zimovrel!“
Bio je dovoljno veliki da zna kako zapravo ne kliču njemu - klicali su žetvi,
Robu i njegovim pobedama, njegovom gospodaru ocu, i dedi, i svim Starkovima,
osam hiljada godina unazad. Ipak, osećao je silan ponos. Dok je prolazio niz tu
dvoranu, zaboravio je da je bogalj. A ipak, kada stiže do podijuma, sve oči behu
uprte u njega: Oša i Hodor mu raskopčaše kaiševe, podigoše ga iz Plesačicinog
sedla, i odnesoše ga do visokog sedišta njegovih predaka.
Ser Rodrik je sedeo levo od Brena, sa svojom kćerkom Bet. Rikon mu je bio
zdesna, a čupava kestenjasta kosa beše mu narasla toliko da je dodirivala ogrtač od
hermelina. Nije puštao nikoga da mu je ošiša otkako im je majka otišla. Ugrizao je
poslednju devojku koja je to pokušala. „I ja hoću da jašem“, kaza dok je Hodor
odvodio Plesačicu. „Jašem bolje od tebe.“
„Ne jašeš, i ućuti“, reče Bren bratu. Ser Rodrik gromko zatraži tišinu. Bren
podiže glas. Požele im dobrodošlicu u ime svog brata, Kralja na Severu, i zatraži
od njih da zahvale bogovima starim i novim na Robovim pobedama i bogatoj žetvi.
„Nek ih bude još stotinu“, završi on, digavši srebrni pehar svoga oca.
„Još stotinu!“ Sudariše se kalajni vrčevi, glinene šolje i gvožđem okovani
rogovi. Brenovo vino beše zaslađeno medom i mirišljavo od cimeta i karanfilića,
ali jače nego što je navikao. Već od prvog gutljaja oseti vrele vijugave prste kako
mu migolje kroz grudi. Kada spusti pehar, u glavi mu se već vrtelo.
„Dobar si bio, Brene“, reče mu ser Rodrik. „Lord Edard bi se silno ponosio.“ U
dnu stola, meštar Luvin se složi klimanjem glave, i sluge počeše da unose hranu.
I to hranu kakvu Bren u životu nije video; jedno jelo za drugim, takvo obilje da
je od svakog jela mogao da proba tek zalogaj ili dva. Bilo je velikog komada
pečenog divljeg bivola s prazilukom, srnećih pita hrskavih od mrkve, slanine i
pečuraka, jagnjećih odrezaka u medu i karanfiliću, reš pečenih pataka, zabiberenog
divljeg vepra, gusaka, ražnjeva sa golubovima i petlovima, goveđe čorbe s
ječmom, hladne voćne supe. Lord Vimen je iz Belih sidrišta doneo dvadeset bačvi

solju zasute ribe; sardela i morskih puževa, kraba i mušula, rakova, haringi,
bakalara, lososa, jastoga i jegulja. Bilo je crnog hleba, i medenih kolača, i ovsenog
dvopeka; bilo je i repe, i graška, i cvekle, pasulja i tikvica, i ogromnog crvenog
luka; bilo je pečenih jabuka i pita od borovnica, i krušaka natopljenih jakim vinom.
Koturi belog sira postavljeni su na svaki sto, s obe strane soli, a vrčevi vrućeg
začinjenog vina i ledenog jesenjeg piva kružili su po čitavoj dvorani.
Muzičari lorda Vimena svirali su dobro i svojski, ali su harfu, violinu i rog
ubrzo preplavili talasi razgovora i smeha, zveket čaša i tanjira, i režanje pasa u
borbi za otpatke. Pevač je pevao lepe pesme: „Gvozdena koplja“ i „Spaljivanje
lađa“, i „Medveda i devicu lepu“, ali ga je izgleda samo Hodor slušao. Stajao je
kraj gajdaša, skakućući s noge na nogu.
Buka naraste do neprekidne potmule grmljavine, velikog opojnog talasa zvuka.
Ser Rodrik je pričao s meštrom Luvinom iznad Betine kovrdžave glave, dok je
Rikon veselo urlao na Valdere. Bren nije želeo da Freji budu za visokim stolom,
ali ga je meštar podsetio da će uskoro postati rođaci. Rob će se oženiti jednom od
njihovih tetaka, a Arja se udati za jednog od njihovih stričeva. „Ona na to nikada
neće pristati“, rekao je Bren, „takva ti je Arja“, ali meštar Luvin beše nepopustljiv,
tako da su sada oni bili kraj Rikona.
Poslužitelji doneše svako jelo najpre pred Brena, da, ako želi, uzme lordovski
komad. Kad su stigli do pataka, već je bio sit. Nakon toga je klimajući glavom
odobravao svako jelo, i odmahivao im da produže. Ako je jelo mirisalo posebno
primamljivo, poslao bi ga nekom od lordova na podijumu; meštar Luvin mu je
objasnio da je to gest pažnje i prijateljstva koji se od njega očekuje. Lososa je
poslao sirotoj tužnoj ledi Hornvud, vepra bučnim Amberima, gusku u kupinama
Kleju Servinu, a ogromnog jastoga glavnom konjušaru Džosetu, koji nije bio ni lord
ni gost, ali je dresirao Plesačicu, i tako pružio Brenu mogućnost da jaše. Poslao je
takođe i slatkiše za Hodora i Staru Nen, samo zato što ih je voleo, ni zbog čega
drugog. Ser Rodrik ga podseti da pošalje nešto svojoj braći-štićenicima, tako da on
Malom Valdera posla kuvanu cveklu, a Velikom Valdera barenu repu.
Na nižim klupama, ljudi iz Zimovrela mešali su se s narodom iz Zimskog grada i
pratiocima plemenitih gostiju. Neka lica je Bren video prvi put, druga je znao
dobro kao svoje vlastito, ali su mu ipak sva bila jednako strana. Posmatrao ih je
kao iz daljine, kao da još sedi kraj prozora ložnice i gleda na dvorište pod sobom,
vidi sve a ne učestvuje ni u čemu.
Oša se kretala među stolovima, točeći pivo. Jedan od ljudi Leobalda Tolharta
joj gurnu šaku pod suknju, a ona mu razbi vrč o glavu, na opšti smeh. A ipak je
Miken jednoj ženi zavukao šaku u prsluk, i njoj to kao da nije smetalo. Bren je
gledao Farlena kako tera svoju kuju da šeni za kosti i osmehnuo se Staroj Nen koja
je čvornovatim prstima štrpkala koricu vruće pite. Na podijumu, lord Vimen
napade pladanj vrelih jegulja kao da su neprijateljska vojska. Bio je tako debeo da
je ser Rodrik naredio da se za njega donese posebna široka stolica, ali se smejao
glasno i često, i Bren shvati da mu se dopada. Sirota bleda ledi Hornvud sedela je

pored njega, lica nalik na kamenu masku, bezvoljno prebirajući po hrani. Na
suprotnom kraju visokog stola, Hoten i Mors su se nadmetali u piću, i rogovi su im
se sudarali žestoko kao vitezovi na turnira.
Ovde je prevruće, i prebučno, i svi su pijani. Brena je peckala bela i siva vuna,
i iznenada požele da se nalazi bilo gde drugde, samo ne tu. U bogošumi je sada
sveže. Para se diže s vrelih izvora, a crveno lišće stražarike šuška. Mirisi su
bogatiji nego ovde, i uskoro će se mesec dići i ja i moj brat ćemo mu pevati.
„Вrеnе?“ reče ser Rodrik. „Ništa ne jedeš.“
San na javi bio je tako živ, da na tren Bren nije znao gde se nalazi. „Ješću još,
malo kasnije“, reče on. „Stomak će da mi pukne.“
Brk starog viteza bio je ružičast od vina. „Dobar si bio, Brene. I ovde i na
prijemima. Mislim da ćeš jednog dana biti odličan lord.“
Ja hoću da budem vitez. Bren otpi još jedan gutljaj začinjenog medenog vina iz
očevog pehara, zahvalan što nečim može da zabavi ruke. Bok pehara krasila je
verno izrađena glava režećeg jezovuka. On oseti srebrnu njušku kako mu se utiskuje
u dlan, i priseti se kada je poslednji put video gospodara oca kako pije iz svog
pehara.
Bilo je to u noći gozbe za dobrodošlicu, kada je kralj Robert doveo svoj dvor u
Zimovrel. Još je vladalo leto. Roditelji su mu delili podijum s Robertom i
njegovom kraljicom i njenom braćom. Bio je tu i stric Bendžen, sav u crnom. Bren i
njegova braća i sestre sedeli su s kraljevom decom, Džofrijem i Tomenom, i
princezom Mirselom, koja je čitavo veče upućivala Robu poglede pune
obožavanja. Arja se kreveljila kada je niko nije gledao; Sansa je očarano slušala
kraljevog ličnog harfistu kako peva pesme o viteštvu, a Rikon je neprekidno
zapitkivao zašto Džon nije s njima. „Zato što je kopile“, morao je Bren konačno da
mu prošapće.
A sada su svi otišli. Kao da je neki okrutni bog pružio veliku šaku i sve ih
pomeo, devojčice u sužanjstvo, Džona na Zid, Roba i majku u rat, kralja Roberta i
oca u grobove, a možda i strica Bendžena...
Čak je i dole na klupama bilo novih ljudi. Džori je bio mrtav, i Debeli Tom, i
Porter, Alin, Dezmond, Halen, bivši konjušar i njegov sin Harvin... svi koji su
otišli na jug s njegovim ocem, čak i obrednica Mordejna i Vejon Pul. Ostali su
odjahali u rat s Robom, i možda će uskoro i oni biti mrtvi, Bren to nije mogao da
zna. Voleo je Slamoglavog, i Šugavog Tima i Skitrika, i ostale nove ljude, ali su
mu nedostajali stari prijatelji.
On pogleda uzduž i popreko klupa, sva ta lica vesela i tužna, i zapita se ko će
nedostajati naredne godine, i one iza nje. Tada mu dođe da zaplače, ali to nije
mogao. On je bio Stark u Zimovrelu; sin svoga oca i naslednik svoga brata, i
gotovo odrastao čovek.
U dnu dvorane, vrata se otvoriše, i baklje na tren jače zasvetleše od naleta
hladnog vetra. Burence uvede dvoje novih gostiju na gozbu. „Ledi Mira od kuće

Rida“, zagrme okruglasti gardista da nadvlada žagor. „Sa svojim bratom,
Džodženom, iz Sivotočke motrilje.“
Ljudi digoše poglede s čaša i tanjira da odmere pridošlice. Bren ču kako Mali
Valder šapnu Velikom: „Žabožderi.“ Ser Rodrik se diže na noge. „Dobro nam
došli, prijatelji, i podelite ovu žetvu sa nama.“ Poslužitelji požuriše da produže sto
na podijumu, dodajući još dasaka i stolica.
„Kо su оni? upita Rikon.
„Blatnjavci“, odgovori Mali Valder prezrivo. „Lopovi i kukavice, a zubi su im
zeleni zato što jedu žabe.“
Meštar Luvin čučnu kraj Brenovog sedišta da mu na uho prošapće savet. „Njih
moraš posebno srdačno da pozdraviš. Nisam očekivao da ću ih ovde videti, ali...
znaš ko su oni?“
Bren klimnu. „Močvarci. S Vrata.“
„Hauland Rid je bio veliki prijatelj tvog oca“, reče mu ser Rodrik. „Ovo dvoje
su izgleda njegovi.“
Dok su pridošlice prelazile dvoranu, Bren vide da je jedno od njih zaista
devojka, mada po njenoj odeći to nikada ne bi pogodio. Imala je čakšire od
jagnjeće kože, meke od dugog nošenja, i kožni prsluk prekriven bronzanim
krljuštima. Mada gotovo Robovog uzrasta, bila je tanka kao dečak, dugačke smeđe
kose prikupljene u rep i jedva primetnih grudi. Upletena mreža visila joj je s vitkih
bedara, kao i dugački bronzani nož; pod miškom je držala staru gvozdenu kacigu
prošaranu rđom; koplje za žabe i okrugli kožni štit bili su joj na leđima.
Brat joj je bio nekoliko godina mlađi i nije nosio oružje. Čitava odeća mu je
bila zelena, čak i koža njegovih čizama, a kada se približi, Bren vide da su mu oči
boje mahovine, mada su mu zubi izgledali beli, kao u drugih ljudi. Oboje Rida bili
su krhke građe, vitki kao mačevi, i jedva viši od Brena. Pred podijumom kleknuše
na jedno koleno.
„Moji gospodari Starkovi“, reče devojka. „Stotine i hiljade godina prošle su
otkako se moj narod prvi put zakleo na vernost Kralju na Severu. Moj gospodar
otac nas je poslao ovamo da te reči ponovimo, u ime svih naših ljudi.“
Ona gleda u mene, shvati Bren. Morao je nekako da odgovori. „Moj brat Rob se
bori na jugu“, reče on, „ali reči možete reći meni, ako želite.“
„Zimovrelu dajemo veru Sivotoka“, rekoše oni uglas. „Srce i ognjište i žetvu
dajemo tebi, moj gospodaru. Naši mačevi i koplja i strele tvoji su, da njima
zapovedaš. Pruži milost našim slabima, pomoć našim bespomoćnima, a pravdu
svima, i nikada te nećemo izneveriti.“
„Kunem se zemljom i vodom“, reče dečak u zelenom.
„Kunem se bronzom i gvožđem“, reče njegova sestra.
„Kunemo se ledom i vatrom“, završiše zajedno.
Bren je s mukom nalazio reči. Treba li da uzvrati zakletvom? Tim njihovim
rečima nisu ga naučili. „Neka vam zime budu kratke, a leta bogata“, reče on. To je

uvek bilo dobro reći. „Ustanite. Ja sam Brendon Stark.“ Devojka, Mira, ustade na
noge i pomože svom bratu. Dečak je sve vreme netremice gledao Brena.
„Donosimo ti darove riba i žaba i ptica“, reče.
„Zahvaljujem vam.“ Bren se zapita da li će morati da pojede žabu, da ne uvredi
goste. „Nudim vam meso i medovinu Zimovrela.“ On pokuša da se priseti svega što
su ga naučili o močvarcima, narodu što je živeo po ritovima Vrata i retko napuštao
svoja ostrvca. Bio je to siromašan svet, ribari i lovci na žabe, a živeli su u kućama
od pruća i pletene trske na plutajućim ostrvcima skrivenim u dubinama močvare.
Pričalo se da su kukavički soj koji se bori otrovnim oružjem i da će se pre sakriti
od dušmana nego što će im se suprotstaviti u otvorenoj bici. A ipak je Hauland Rid
bio jedan od očevih najvernijih saboraca u ratu za krunu kralja Roberta, pre
Brenovog rođenja.
Dečak, Džodžen, osvrnu se ljubopitljivo po dvorani dok je sedao. „Gde su
jezovuci?“
„U bogošumi“, odgovori Rikon. „Čupa je bio nevaljao.“
„Moj brat bi voleo da ih vidi“, reče devojka.
Mali Valder glasno progovori. „Bolje da oni ne vide njega, jer će da ga
izujedaju.“
„Neće ga ujesti, ako ja budem tu.“ Brenu je bilo drago što žele da vide vukove.
„Leto ionako ne bi, a on će paziti na Čupavka.“ Bili su mu zanimljivi ti blatni ljudi.
Nikada ranije nije video nijednog od njih. Njegov otac je često slao pisma
gospodaru Sivotoka, ali nijedan močvarac nije posetio Zimovrel. Požele da
porazgovara s njima malo duže, ali je u Velikoj dvorani vladala takva graja da je
teško bilo čuti nekoga ko ne sedi tik pored tebe.
Ser Rodrik je bio tik pored Brena. „Da li oni stvarno jedu žabe?“ upita on starog
viteza.
„Da“, reče ser Rodrik. „Žabe i ribe, i guštere-lavove, i svakojake ptice.“
Možda nemaju ovce i krave, pomisli Bren. On naredi poslužiteljima da im
donesu jagnjeće odreske i komad divljeg bivola, i da im napune tanjire goveđom
čorbom s ječmom. To im se, izgleda, prilično dopalo. Devojka mu ulovi pogled i
osmehnu mu se. Bren pocrvene i obori oči.
Mnogo kasnije, nakon što su svi slatkiši posluženi i zaliveni silnim akovima
letnjeg vina, hrana bi raščišćena i stolovi gurnuti uza zidove, kako bi se napravilo
mesta za ples. Muzika postade življa, pridružiše se bubnjari, a Hoder Amber iznese
ogromni krivi ratni rog okovan srebrom. Kada pevač u „Noći koja se okončala“
dođe do dela kada Noćna straža izjahuje da se susretne sa Tuđinima u Bici Zore, on
dunu tako snažno da svi psi zalajaše.
Dva Gloverova čoveka počeše živahnu poskočicu na gajdama i harfi. Mors
Amber prvi skoči na noge. On zgrabi za ruku služavku koja je tuda prolazila,
izbivši joj vrč vina, koji se razbi na podu. Među rogozinama, i kostima i okrajcima
hleba razbacanim po kamenom podu, on je zavrte i zavitla i baci uvis. Devojka

ciknu od smeha i pocrvene kada joj se haljine razleteše po vazduhu.
Drugi se ubrzo pridružiše. Hodor poče da igra potpuno sam, a lord Vimen
zamoli Bet Kasel za ples. Uprkos svojoj veličini, vešto se kretao. Kada njemu
ponestade snage, sa devojčicom zaigra Klej Servin. Ser Rodrik priđe ledi
Hornvud, ali se ona izvini i ode. Bren je posmatrao koliko mu je lepo vaspitanje
nalagalo, a onda pozva Hodora. Bilo mu je vruće i bio je umoran, u glavi mu se
vrtelo od vina, a igra ga je rastuživala. Bilo je to još nešto što on nikada neće
raditi. „Hoću da krenem.“
„Hodor!“, viknu mu Hodor, kleknuvši. Meštar Luvin i Slamoglavi digoše ga u
korpu. Narod Zimovrela beše video taj prizor bezbroj puta, ali je gostima sigurno
izgledao čudno, a neki od njih bili su i previše ljubopitljivi. Bren je osećao
poglede na sebi.
Izađoše na stražnji izlaz, radije nego da prođu čitavom dvoranom. Bren se saže
dok su prolazili kroz gospodareva vrata. U slabo osvetljenom hodniku iza Velike
dvorane naiđoše na glavnog konjušara Džoseta kako se bavi malo drugačijim
jahanjem. Beše pribio neku Brenu nepoznatu ženu uza zid, i zadigao joj suknje. Ona
se kikotala sve dok Hodor ne zastade da gleda. Onda vrisnu. „Ostavi ih na miru,
Hodore“, morade Bren da mu kaže. „Vodi me u ložnicu.“
Hodor ga odnese uz zavojito stepenište do njegove kule i kleče kraj jedne
gvozdene šipke što ju je Miken ugradio u zid. Bren se uz pomoć šipke prebaci u
krevet, a Hodor mu skinu čizme i čakšire. „Sada možeš da se vratiš na gozbu, ali
nemoj opet da smetaš Džosetu i onoj ženi“, reče Bren.
„Hodor“, odgovori Hodor, klimajući glavom.
Kada je utrnuo sveće kraj postelje, tama ga pokri poput mekanog, dobro
poznatog ćebeta. Daleki zvuci muzike plutali su kroz zatvoren prozor.
On se iznenada priseti nečega što mu je otac rekao kada je bio mali. Pitao je
lorda Edarda da li su vitezovi iz Kraljeve garde stvarno najbolji u čitavih Sedam
kraljevstava. „Više nisu“, odgovorio je on, „ali su nekada bili čudo, blistav primer
čitavom svetu.“
„Da li je bio neki, najbolji od svih?“
„Najbolji vitez koga sam ikada video bio je ser Artur Dejn, koji se borio mačem
zvanim Zora, iskovanim od srca pale zvezde. Zvali su ga Jutarnji mač, i on bi me
ubio, da nije bilo Haulanda Rida.“ Otac se tada rastužio, i više nije hteo da priča.
Bren zažali što nije tada tražio da mu sve objasni.
On utonu u san, misli punih vitezova u blistavim oklopima, koji se bore
mačevima blistavim kao zvezde, ali kada mu stigoše snovi, ponovo se nađe u
bogošumi. Mirisi iz kuhinje i Velike dvorane behu toliko snažni, kao da nikada nije
napustio gozbu. Šunjao se ispod drveća, a brat mu je bio u blizini. Noć beše divlje
živa, puna urlika ljudskog čopora u igri. Zvuci ga uznemiriše. Želeo je da trči, da
lovi, želeo je da...
Na zveket gvožđa načulji uši. I brat mu je isto čuo. Potrčaše kroz rastinje prema

zvuku. Preskočivši mirnu vodu pod starim belim, on oseti miris stranca, ljudski
miris dobro izmešan s kožom, i zemljom, i gvožđem.
Uljezi behu zašli tek nekoliko koraka u šumu kada on iskoči pred njih; žensko i
mlado muško, bez prisenka straha u sebi, čak i kada im je otkrio belinu svojih
očnjaka. Brat mu duboko i grleno zareža, ali ovi ipak ne pobegoše.
„Evo ih, dolaze“, reče žensko. Mira, prošapta neki deo njega, neki tračak
zaspalog dečaka izgubljenog u vučjem snu. „Da li si znao da će biti toliko veliki?“
„Još će da rastu“, reče mlado muško, posmatrajući ih očima krupnim, zelenim i
nezastrašenim. „Crni je pun straha i gneva, ali je sivi snažan... snažniji nego što
zna... osećaš li ga, sestro?“
„Ne“, reče ona, položivši ruku na balčak svog dugačkog smeđeg noža. „Idi
pažljivo, Džodžene.“
„Neće me on povrediti. Danas nije dan moje smrti.“ Muško krenu prema njemu,
bez straha, pruži ruku ka njegovoj njušci, dodirnu ga lagano, kao letnji povetarac. A
ipak, na dodir tih prstiju šuma se rasu, i sama zemlja se pretvori u dim pod
njegovim stopama i nestade u kovitlacu, smejući se, a onda se on vrteo i padao,
padao, padao...

KEJTLIN
Dok je spavala među zatalasanim livadama, Kejtlin je sanjala da je Bren ponovo
zdrav, da se Arja i Sansa drže za ruke, da je Rikon još odojče na njenim grudima.
Rob, bez krune, igrao se drvenim mačem, a kada su svi usnuli, u svom krevetu je
zatekla Neda, osmehnutog.
Lepo je to bilo, lepo, ali se prebrzo završilo. Zora je svanula okrutna, bodež
svetlosti. Probudila se bolna, i sama, i umorna; umorna od jahanja, umorna od
bolova, umorna od dužnosti. Hoću da plačem, pomisli ona. Hoću da me neko teši.
Ne mogu više da budem jaka. Hoću da bar jednom, budem luckasta i uplašena.
Samo nakratko, to je sve... na dan... na sat...
Pred njenim šatorom ljudi su se komešali. Ona ču njisku konja, Šada kako se žali
na ukočena leđa, ser Vendela kako traži luk. Kejtlin požele da svi oni odu. Bili su
dobri ljudi, odani, ali joj ipak svi behu dojadili. Čeznula je za svojom decom.
Jednog dana, obeća ona sebi dok je ležala, jednog dana dozvoliće sebi da ne bude
više toliko snažna.
Ali ne danas. Danas nije taj dan.
Prsti su joj bili nespretniji nego obično dok se oblačila. Pretpostavila je da
treba da bude zahvalna što uopšte može da koristi šake. Bodež je bio od valirijskog
čelika, a valirijski čelik ujeda duboko i oštro. Bilo je dovoljno samo da pogleda
ožiljke, pa da se priseti.
Napolju, Šad je mešao ovas u loncu, dok je ser Vendel Menderli zatezao tetivu
luka. „Moja gospo“, reče on kada Kejtlin izađe. „U travi ima ptica. Želiš li da
doručkuješ pečenu divlju patku?“
„Mislim da će kaša i hleb biti dovoljni... za sve nas. Imamo još mnogo liga da
prejašemo, ser Vendele.“
„Biće tvoja volja, moja gospo.“ Vitezovo lice, okruglo poput meseca, delovalo
je pokunjeno, vrhovi njegovih velikih morževskih brkova titrali su od razočarenja.
„Kaša i hleb, a šta ima bolje od toga?“ Bio je jedan od najdebljih ljudi koje je
Kejtlin poznavala, ali koliko god da je voleo hranu, svoju čast je voleo više.
„Našao sam malo kopriva i skuvao čaj“, javi Šad. „Želi li moja gospa da ga
proba?“
„Da, hvala ti.“
Ona steže solju čaja izbrazdanim šakama i dunu da ga ohladi. Šad je bio jedan
od ljudi iz Zimovrela. Rob je poslao dvadesetoricu najboljih da je zaštite na putu
do Renlija. Poslao je takođe i pet lordova, čija će imena i visoko poreklo dodati
težinu njenom poslanstvu. Dok su jahali na jug, držeći se podalje od gradova i
utvrda, često su primećivali skupine oklopljenih ljudi, i viđali dim na istočnom
obzorju, ali se niko nije usudio da ih napadne. Bili su preslabi da budu ozbiljna
pretnja, prebrojni da budu lak plen. U protekla četiri dana nisu videli tragove rata.

Kejtlin nije želela ništa od svega toga. To je i rekla Robu, tamo u Brzorečju.
„Kada sam poslednji put videla Renlija, bio je dečak, ne stariji od Brena. Ne
poznajem ga. Pošalji nekog drugog. Mesto mi je ovde, da uz oca provedem njegove
poslednje dane.“
Sin ju je nesrećno pogledao. „Nema nikog drugog. Ja ne mogu da idem. Otac ti
je previše bolestan. Bez Crne Ribe sam gluv i slep, ne usuđujem se da ga izgubim.
Tvoj brat mi je potreban da drži Brzorečje, kada budemo krenuli...“
„Krenuli?“ Niko joj ništa nije rekao o pokretu.
„Ne mogu da sedim u Brzorečju i čekam mir. Tako izgledam kao da se bojim
ponovnog boja. Kada na vidiku nema bitaka, ljudi počnu da razmišljaju o
ognjištima i žetvi, to mi je još otac rekao. Čak su se i moji severnjaci uzvrpoljili.“
Moji severnjaci, pomisli ona. Čak je i počeo da govori kao kralj. „Od
vrpoljenja niko nije umro, ali je brzopletost nešto drugo. Zasejali smo semenje,
pustimo ga da poraste.“
Rob je tvrdoglavo odmahnuo glavom. „Samo smo bacili seme u vetar, i ništa
više. Da nam tvoja sestra Liza dolazi u pomoć, to bismo već čuli. Koliko smo ptica
poslali u Gnezdo sokolovo, četiri? I ja hoću mir, ali zašto bi mi Lanisteri bilo šta
dali ako samo sedim ovde dok mi se vojska topi brzo kao letnji sneg?“
„Znači, umesto da deluješ kao strašljivac, igraćeš kako ti lord Tivin svira?“
uzvrati ona. „On želi da kreneš na Harendvor, pitaj ujaka Brindena, ako...“
„Nisam spominjao Harendvor“, reče Rob. „А sad, hoćeš li otići Renliju radi
mene, ili moram da pošaljem Velidžona?“
Uspomena joj izmami slabašan osmeh na licu. Tako očigledan plan, ali ipak
spretan za jednog petnaestogodišnjeg dečaka. Rob je znao koliko je čovek poput
Velidžona Ambera neprikladan za pregovore s čovekom poput Renlija Barateona, i
znao je da i ona to zna. Šta je mogla da uradi sem da prihvati, i da se moli da joj
otac poživi do njenog povratka? Da je lord Hoster zdrav, otišao bi on lično, to je
znala. Ipak, taj rastanak bio je težak, pretežak. Nije je čak ni prepoznao kada je
došla da se oprosti. „Minisa“, tako ju je oslovio, „gde su deca? Moja mala Ket,
moja mila Liza...“ Kejtlin ga je poljubila u čelo i rekla mu da su mališani dobro.
„Čekaj me, moj gospodaru“, rekla je dok su mu se oči sklapale. „Ја sam tebe
čekala, toliko puta. Sada ti moraš čekati mene.“
Sudbina me opet tera na jug, uvek na jug, pomisli Kejtlin dok je pila opori čaj,
a trebalo bi da idem na sever, na sever, kući. Pisala je Brenu i Rikonu, te
poslednje noći u Brzorečju. Nisam zaboravila na vas, mili moji, to morate znati.
Samo sam sada potrebnija vašem bratu.
„Danas bi trebalo da stignemo do gornjeg toka Vijugavice“, objavi ser Vendel
nakon što Šad razdeli ovsenu kašu. „Lord Renli nije daleko, ako su glasine tačne.“
A šta ću mu reći kada ga nađem? Da ga moj sin ne smatra za istinskog kralja?
Nije se radovala tom susretu. Bili su im potrebni prijatelji, a ne još neprijatelja, ali
Rob ipak neće saviti koleno pred čovekom za koga je smatrao da nema prava na

presto.
Ona shvati da joj je zdela prazna, mada se nije sećala da je okusila kašu.
„Vreme je da krenemo.“ Što pre bude razgovarala s Renlijem, pre će se vratiti
kući. Prva je uzjahala, i povela povorku. Hal Molen jahao je kraj nje, s barjakom
kuće Starka, sivim jezovukom na ledenobelom polju.
Bili su na pola dana jahanja od Renlijevog logora kada ih otkriše. Robin Flint je
otišao u izvidnicu daleko pred glavninu njihove povorke, a vratio se galopom s
vestima o osmatraču koji gleda s krova daleke vetrenjače. Kada su stigli do
vetrenjače, čoveka beše odavno nestalo. Nastavili su dalje, i nisu prešli ni milju
kada se Renlijevi tragači obrušiše na njih, dvadeset oklopljenih ljudi u sedlima,
predvođeni sivobradim vitezom s krejom na ogrtaču.
Kada vide njene barjake, on se približi sam. „Moja gospo“, doviknu. „Ја sam
ser Kolin od Zelenvira, ako ti je po volji. Opasnom zemljom putujete.“
„Posao nam je hitan“, odgovori mu ona. „Dolazim kao izaslanik svog sina, Roba
Starka, Kralja na Severu, da pregovaram sa Renlijem Barateonom, Kraljem na
Jugu.“
„Kralj Renli je krunisani i mirosani gospodar svih Sedam kraljevstava, moja
gospo“, odgovori ser Kolin, mada ipak ljubazno. „Veličanstvo logoruje sa svojom
vojskom u blizini Ljute ćuprije, gde Ružin drum prelazi Vijugavicu. Biće mi velika
čast da vas otpratim do njega.“ Vitez diže oklopljenu šaku i njegovi ljudi
obrazovaše dve kolone oko Kejtlin i njenih saputnika. Da nas otpratiš ili
sprovedeš? upita se ona. Nije mogla da učini ništa sem da veruje u čast ser Kolina
i lorda Renlija.
Dimove logorskih vatri primetiše kada behu na još sat jahanja od reke. Onda
zvuk doplovi preko imanja i polja i zatalasane ravnice, nejasan kao šum nekog
dalekog mora, ali sve snažniji kako su se približavali. Kada videše blatnjave vode
Vijugavice kako trepere na suncu, počeše da razabiru ljudske glasove, zveket
čelika, njisku konja. Ali ni zvuci ni dim nisu ih pripremili za vojsku samu.
Hiljade vatri ispunjavale su vazduh beličastim dimom. Samo su privezani konji
prekrivali mnoge lige. Sigurno je čitava šuma posečena da bi se napravila visoka
koplja sa kojih su vijorili barjaci. Velike opsadne mašine stajale su u nizovima s
obeju strana Ružinog druma, mangoneli i trebušeti, i ovnovi na točkovima višim od
čoveka u sedlu. Čelični vrhovi kopalja plamsali su crveni od sunčevih zraka, kao
da su već okrvavljeni, a šatori vitezova i visokih lordova behu nikli iz trave poput
svilenih pečuraka. Ona vide ljude s kopljima i ljude s mačevima, ljude u čeličnim
kacigama i verižnjačama, pratilje vojske kako nude svoje usluge, strelce kako
umeću pera u strele, vozare kako teraju kola, svinjare kako gone svinje, paževe
kako jure s porukama, štitonoše kako oštre mačeve, vitezove kako jašu ratne konje,
konjušare kako vode prgave paripe. „Ovo je zastrašujuće mnoštvo ljudi“, primeti
ser Vendel Menderli dok su prelazili drevni kameni most po kome je Ljuta ćuprija
dobila ime.

„Jeste“, složi se Kejtlin.
Činilo se da su se Renlijevom pozivu odazvali skoro svi vitezovi juga. Zlatna
ruža Visokog Sada bila je svuda: zašivena na grudi oružara i slugu, zavijorena sa
zelenih svilenih barjaka koji su krasili koplja, oslikana na štitovima istaknutim pred
šatorima sinova, i braće, i stričeva kuće Tirela. Kejtlin takođe spazi lisicu i cveće
kuće Florenta, jabuke Fosoveja Zelenih i Crvenih, raskoračenog lovca lorda
Tarlija, hrastovo lišće Oukharta, čaplje Krejna, oblak crnih i narandžastih leptira
Malendora.
Na drugoj strani Vijugavice, olujni lordovi behu istakli svoje zastave - Renlijevi
vlastiti vazali, zakleti kući Barateona i Krajoluju. Kejtlin prepoznade slavuje Brisa
Kerona, pera Penrouza i morsku kornjaču lorda Estermonta, zelenu na zelenom. A
ipak je na svaki njoj poznati štit dolazilo deset nepoznatih, koje su nosili mali
lordovi, zakleti na vernost vazalima, i vitezovi bezemljaši i konjanici slobodnjaci
što su pohrlili da od Renlija Barateona stvore istinskog kralja, a ne samo kralja po
imenu.
Renlijev vlastiti barjak dizao se iznad svih. S vrha njegove najveće opsadne
kule, čudovišnog zdanja na točkovima prekrivenog sirovom kožom, vijorio je
najveći ratni barjak koji je Kejtlin ikada videla - platno dovoljno veliko da
prekrije mnoge dvorane, svetlucavo i zlatno, s okrunjenim jelenom Barateona što
igra gord i visok.
„Moja gospo, čuješ li tu buku?“ upita Halis Molen, prijahavši. „Šta je to?“
Ona oslušnu. Vika, njiska konja, sudar čelika, i... „Klicanje“, reče ona. Jahali su
uz blag uspon prema nizu živo obojenih šatora na uzvisini. Dok su prolazili između
njih, gužva je postajala sve veća, graja glasnija. A onda videše.
Dole, pod zidinama malog zamka od kamena i debala, vodila se borba do
poslednjeg.
Polje je bilo raščišćeno, ograde i tribine podignute. Stotine se behu okupile da
gledaju, možda i hiljade. Sudeći po izgledu zemlje, raskopane i blatnjave, i
prekrivene otpacima, sve je to trajalo čitav dan, pa i duže, ali se sada bližio kraj.
Manje od dvadeset vitezova još je bilo u sedlu, jurišajući i zamahujući jedni na
druge, a posmatrači i pali borci su ih bodrili. Ona vide dva ratna konja pod punim
oklopom kako se sudaraju i ruše u kovitlacu čelika i konjskog mesa. „Turnir“,
primeti Hal Molen. On je imao običaj da naglas govori očigledne stvari.
„О, sjajno“, reče ser Vendel Menderli kada vitez u plastu duginih boja priteže
konju uzde i sekirom dugačke drške razbi štit čoveka koji ga je gonio i umalo ga ne
izbaci iz sedla.
Zbog gomile pred njima, nisu mogli dalje da napreduju. „Ledi Stark“, reče ser
Kolin, „ako tvoji ljudi budu toliko dobri da ovde sačekaju, izvešću te pred kralja.“
„Kako ti kažeš.“ Ona izdade naredbu, mada je morala da digne glas da bi
nadjačala buku turnira. Ser Kolin sporo provede svog konja kroz gužvu, a Kejtlin je
jahala za njim. Gomilom se prolomi klicanje kada neki crvenobradi čovek bez

kacige, s grifonom na štitu, pade pred krupnim vitezom u plavom oklopu. Čelik mu
beše boje tamnog kobalta, kao i tupi buzdovan kojim je tako smrtonosno baratao, a
konj pokriven suncima i mesecima kuće Tarta.
„Pade Crveni Ronet, prokleti bili bogovi“, zavapi jedan čovek.
„Loras će srediti to plavo... „ poče da mu odgovara drugi, ali huk zagluši ostatak
njegovih reči.
Još jedan čovek pade, a povređeni konj sruši se na njega. Obojica vrisnuše od
bola. Stitonoše potrčaše da im pomognu.
Ovo je ludilo, pomisli Kejtlin. Pravi neprijatelji na sve strane, pola
kraljevstva u plamenu, a Renli sedi ovde i igra se rata kao dečak sa svojim prvim
drvenim mačem.
Gospodari i gospe na visokoj tribini behu se uživeli u borbu do poslednjeg isto
kao i običan svet na zemlji. Kejtlin ih dobro osmotri. Otac joj je često pregovarao
s južnjačkim lordovima, i mnogi od njih bili su gosti u Brzorečju. Prepoznade lorda
Matisa Rouena, debljeg i rumenijeg no ikada, sa zlatnim drvetom svoje kuće
razlistalim preko belog dubleta. Niže njega sedela je ledi Oukhart, sićušna i nežna,
a levo od njega lord Rendil Tarli od Rožnog brega, s velikim mačem Vadisrcem
prislonjenim na naslon sedišta. Druge je znala samo po grbovima, a neke nije znala
uopšte.
U njihovom središtu, gledajući borbu i smejući se sa svojom mladom kraljicom,
sedeo je duh sa zlatnom krunom.
Nije ni čudo što su mu lordovi pohrlili s tolikim žarom, pomisli ona, on je
Robert po drugi put među živima. Renli je bio naočit kao što je i Robert bio
naočit; dugačkih udova i širokih ramena, iste kao ugalj crne kose, guste i ravne,
istih tamnoplavih očiju, istog vedrog osmeha. Tanana kruna na čelu odlično mu je
stajala. Bilo je to meko zlato, venac ruža vrhunski iskovanih; spreda se nalazila
jelenska glava od tamnozelenog smaragda, ukrašena zlatnim očima i zlatnim
rogovima.
Krunisani jelen krasio je i kraljevu zelenu somotsku tuniku, zlatnom žicom
izvezen na grudima; simbol Barateona u bojama Visokog Sada. Devojka koja je s
njim delila visoko sedište bila je takođe iz Visokog Sada: njegova mlada kraljica,
Margeri, kći lorda Mejsa Tirela. Njihov brak bio je cement koji je na okupu držao
veliko južnjačko savezništvo, znala je Kejtlin. Renliju je bila dvadeset i jedna,
devojka nije bila starija od Roba, veoma lepa, s mekim očima golubice i grivom
kovrdžave smeđe kose koja joj je padala na ramena u teškim uvojcima. Osmeh joj
beše stidljiv i mio.
Na polju, vitez u plaštu duginih boja beše izbacio iz sedla još jednog čoveka, i
kralj ga je sad bodrio zajedno s ostalima. „Loras!“ ču ga ona kako viče. „Loras!
Visoki Sad!“ Kraljica uzbuđeno zapljeska.
Kejtlin se osvrnu da vidi kraj. Samo su četiri čoveka preostala u borbi, i nije
bilo nikakve sumnje ko je bio miljenik naroda. Nikada nije upoznala ser Lorasa

Tirela, ali su se čak i na dalekom severu čule priče o umeću mladog Viteza od
Cveća. Ser Loras je jahao visokog belog pastuva u srebrnom oklopu i borio se
sekiram dugačkog drška. Perjanica od zlatnih ruža dizala mu se sa kacige.
Ona druga dvojica preostalih sklopiše privremen savez. Obodoše svoje konje
prema vitezu u kobaltnoplavom oklopu. Kad ga okružiše s obe strane, plavi vitez
žestoko cimnu uzde, udari jednog čoveka pravo u lice svojim napuklim štitom, a
njegov crni ratni konj zamahnu čelikom potkovanim kopitom na drugog. U tren oka,
jedan borac pade iz sedla, a drugi se u svom ljuljao. Plavi vitez pusti slomljeni štit
da padne, kako bi oslobodio levu ruku, a onda se na njega stušti Vitez od Cveća.
Težina čeličnog oklopa kao da nimalo nije umanjivala hitrinu i veštinu s kojom se
ser Loras kretao, praćen zavijorenim plaštom duginih boja.
Beli i crni konj kružili su jedan oko drugog kao ljubavnici na žetvenom plesu,
samo što su umesto poljubaca jahači razmenjivali udarce. Dugačka sekira je
sevala, a buzdovan vitlao. Oba oružja behu tupa, ali su ipak dizala strašnu buku.
Budući bez štita, plavi vitez je mnogo gore prolazio. Ser Loras ga obasu udarcima
po glavi i ramenima, praćen klicanjem: „Visoki Sad!“ iz gomile. Protivnik je
pokušavao da mu odgovori buzdovanom, ali je ser Loras pod svaki udarac
podmetao svoj izubijani zeleni štit ukrašen trima zlatnim ružama. Kada dugačka
sekira zahvati ruku plavog viteza u zamahu i izbi mu buzdovan, gomila zaurla kao
zver pred parenje. Vitez od Cveća diže sekiru za konačni udarac.
Plavi vitez se zalete u njega. Pastuvi se sudariše, tupa sekira udari u grudi
izgrebanog plavog oklopa... ali plavi vitez nekako uhvati držak oklopljenim
prstima. On je otrže iz ser Lorasove ruke, i iznenada su se rvali u sedlima, da bi
već sledećeg trena pali. Dok su im se konji razdvajali, oni silovito tresnuše o
zemlju. Loras Tirel se nađe ispod, i primi većinu udara. Plavi vitez isuka dugačak
bodež i otvori Tirelov vizir. Urlanje gomile bilo je preglasno da bi Kejtlin čula ser
Lorasa, ali vide reči na njegovim poderanim, krvavim usnama. Predajem se.
Plavi vitez se nesigurno osovi na noge i diže bodež ka Renliju Barateonu,
pozdrav pobednika svom kralju. Štitonoše pohitaše na polje da pomognu
poraženom vitezu da ustane. Kada mu digoše kacigu, Kejtlin se zaprepasti videvši
koliko je mlad. Mogao je biti najviše dve godine stariji od Roba. Momak je možda
bio pristao kao i njegova sestra, ali je usled napukle usne, ošamućenog pogleda i
krvi koja mu je curila kroz ućebanu kosu to bilo teško reći.
„Priđi“, reče kralj Renli pobedniku.
On došepa do tribine. Izbliza, sjajni plavi oklop nije delovao tako
veličanstveno; posvuda je imao ogrebotine, ulubljenja od maljeva i buzdovana,
dugačke useke od mačeva, ogrebotine na lakiranim grudima i kacigi.
Od plašta mu behu ostale samo rite. Sudeći po njegovim pokretima, ni čovek u
oklopu nije prošao ništa bolje. Nekoliko glasova ga pozdravi sa „Tart!“ i, začudo:
„Lepotica! Lepotica!“, ali većina je ćutala. Plavi vitez kleknu pred kralja.
„Veličanstvo“, izgovori glasom prigušenim ulubljenom kacigom.

„Reči tvog oca potpuno su opravdane.“ Renlijev glas čuo se preko čitavog
polja. „Video sam Lorasa zbačenog iz sedla jednom ili dva puta... ali ovako još
ne.“
„То nije bilo pošteno zbacivanje“, prituži se jedan pijani strelac u blizini, s
ružom Tirela zašivenom na gunju. „Podmukla prevara, tako svući momka na
zemlju.“
Gomila poče da se razilazi. „Ser Koline“, reče Kejtlin svom pratiocu, „kо je taj
čovek, i zašto ga toliko ne vole?“
Ser Kolin se namršti. „Zato što nije muško, moja gospo. To je Brijena od
Oporja, kći lorda Servina Večernje Zvezde.“
„Kći?“ Kejtlin je bila užasnuta.
„Zovu je Lepotica Brijena... mada ne u lice, da ne bi te reči morali da brane
oružjem.“
Ona ču kako kralj Renli proglašava ledi Brijenu od Oporja pobednicom velike
borbe do poslednjeg kod Ljute ćuprije, poslednju u sedlu od stotinu i šesnaest
vitezova. „Kao pobednica, možeš od mene da zatražiš kakvu god nagradu hoćeš.
Ako je u mojoj moći, daću ti je.“
„Veličanstvo“, odgovori Brijena, „tražim počast mesta u tvojoj Duginoj gardi.
Želim da budem jedna od tvoje sedmorice, i da zaveštam svoj život tebi, da idem
kuda ideš i ti, jašem pored tebe, i čuvam te od svakog zla.“
„То ćeš i dobiti“, reče on. „Ustani i skini kacigu.“
Ona ga posluša. A kada diže veliku kacigu, Kejtlin shvati ser Kolinove reči.
Lepoticom su je zvali... iz poruge. Kosa pod vizirom bila je veveričje gnezdo od
prljave slame, a lice... Brijenine oči behu krupne i veoma plave, oči mlade
devojke, nevine i pune poverenja, ali ostalo... crte joj behu široke i grube, zubi
istureni i krivi, usta preširoka, usne tako pune da su izgledale kao natečene. Hiljade
pega prekrivale su joj obraze i čelo, a nos joj je bio slomljen više nego jednom.
Kejtlinino srce ispuni sažaljenje. Ima li na svetu nesrećnijeg stvora od ružne
žene?
A ipak, kada Renli odseče njen poderani plašt i na njegovo mesto priveza nov,
duginih boja, Brijena od Oporja nije izgledala nesrećno. Osmeh joj ozari lice, a
glas joj beše snažan i ponosan kada reče: „Moj život za tvoj, veličanstvo. Od ovog
dana, tvoj sam štit, kunem ti se bogovima novim i starim.“ Način na koji je gledala
kralja - gledala ga s visine, bila je za pola glave viša, mada je Renli bio gotovo
jednako visok kao Robert - bilo je bolno videti.
„Veličanstvo!“ Ser Kolin od Zelenvira skoči s konja da priđe tribini. „Molim za
tvoju pažnju.“ On pade na jedno koleno. „Imam čast da ti dovedem ledi Kejtlin
Stark, koju kao izaslanika šalje njen sin Rob, gospodar Zimovrela.“
„Gospodar Zimovrela i Kralj na Severu, ser“, ispravi ga Kejtlin. Ona sjaha i
priđe ser Kolinu.
Kralj Renli je delovao iznenađeno. „Ledi Kejtlin? Veoma nam je drago.“ On se

okrenu svojoj mladoj kraljici. „Margeri, mila moja, ovo je ledi Kejtlin Stark od
Zimovrela.“
„Veoma si dobrodošla ovde, ledi Stark“, reče devojka, vrlo uglađeno i blago.
„Primi moje saučešće.“
„Veoma si ljubazna“, reče Kejtlin.
„Moja gospo, kunem ti se, postaraću se da Lanisteri plate zbog ubistva tvog
muža“, objavi kralj. „Kada zauzmem Kraljevu Luku, poslaću ti Serseinu glavu.“
A da li će mi to vratiti mog Neda? pomisli ona. „Biće dovoljno znati da je
izvršena pravda, moj gospodaru.“
„Veličanstvo“,, ispravi je oštro Brijena Plava. „I treba da klekneš kada
pristupaš kralju.“
„Razlika između gospodara i veličanstva nije tako velika, moja gospo“, reče
Kejtlin. „Lord Renli nosi krunu, kao i moj sin. Ako želiš, možemo stajati ovde u
blatu i raspravljati ko ima prava na koju titulu i počast, ali mi se čini da nas čekaju
mnogo važniji razgovori.“
Neki od Renlijevih lordova se na to narogušiše, ali se kralj samo nasmeja.
„Dobro rečeno, moja gospo. Biće dovoljno vremena za veličanstva kada se ratovi
završe. Reci mi, kada tvoj sin namerava da krene na Harendvor?“
Sve dok ne bude znala da li je kralj prijatelj ili neprijatelj, Kejtlin nije htela da
otkrije ni najmanji deo Robovih planova. „Ја ne sedim na ratnim većima svog sina,
moj gospodaru.“
„Samo da i meni prepusti ponekog Lanistera, i neću se žaliti. Šta je uradio sa
Kraljeubicom?“
„Džejmi Lanister je sužanj u Brzorečju.“
„Još je živ?“ Lord Matis Rouen delovao je začuđeno.
Iznenađen, Renli reče: „Čini se da je jezovuk milosrdniji od lava.“
„Milosrdniji od Lanistera“, promrmlja ledi Oukhart uz gorak osmeh, „isto je što
i biti suvlji od mora.“
„Ја to ne bih nazvao milosrđem, već slabošću.“ Lord Rendil Tarli bio je čovek
kratke, čekinjaste brade, a bio ga je glas da nema dlake na jeziku. „Oprosti mi, ledi
Kejtlin, ali bilo bi mnogo prikladnije da je lord Rob lično došao da se pokloni
kralju, umesto što se krije iza majčine suknje.“
„Kralj Rob ratuje, moj gospodaru“, odgovori Kejtlin s ledenom ljubaznošću,
„ne igra se na turnirima.“
Renli se iskezi. „Stupaj pažljivo, lorde Rendile, bojim se da si se namerio na
jačeg protivnika od sebe.“ On pozva slugu u livreji Krajoluja. „Nađi mesto za
gospine saputnike, i postaraj se da im se pruže sve udobnosti. Ledi Kejtlin će
dobiti moj vlastiti šator. Pošto je lord Kazvel bio tako ljubazan da me primi u svoj
zamak, on mi nije potreban. Moja gospo, kada se odmoriš, biće mi čast da podeliš
naše meso i medovinu na gozbi koju nam lord Kazvel večeras priređuje.

Oproštajnoj gozbi. Bojim se da dobri lord jedva čeka da vidi leđa mojoj gladnoj
hordi.“
„Nije istina, veličanstvo“, pobuni se jedan sitan mladić koji mora da je bio
Kazvel. „Sve što je moje, i tvoje je.“
„Kada god bi neko to rekao mom bratu Robertu, on bi ga doslovce shvatio“, reče
Renli. „Imaš li kćeri?“
„Da, veličanstvo. Dve.“
„Onda zahvali bogovima što nisam Robert. Moja mila kraljica jedina je žena
koju želim.“ Renli pruži ruku kako bi pomogao Margeri da ustane. „Razgovaraćemo
ponovo nakon što budeš imala prilike da se osvežiš, ledi Kejtlin.“
Renli povede svoju nevestu nazad ka zamku, a sluga odvede Kejtlin ka
kraljevom šatoru od zelene svile. „Ako vam išta ustreba, moja gospo, samo
tražite.“
Kejtlin nije mogla da zamisli šta bi joj to ustrebalo, a da već nije bilo
obezbeđeno. Šator je bio veći od zajedničkih prostorija mnogih krčmi, i opskrbljen
svim udobnostima: perjanim madracima i krznima za spavanje, kadom od drveta i
bakra, dovoljno velikom za dvoje, mangalama koji će rasterati noćni mraz, kožnim
stolicama na sklapanje, pisaćim stolom s perima i mastionicom, zdelama punim
bresaka, šljiva i krušaka, vrčem vina i odgovarajućim srebrnim čašama, kovčezima
od kedrovine s Renlijevom odećom, knjigama, mapama, igrama, harfom, visokim
lukom i tobolcem strela, parom lovačkih sokolova crvenog repa, čitavim arsenalom
dobrog oružja. On baš ne štedi na sebi, ovaj Renli, pomisli ona dok se osvrtala
oko sebe. Nije ni čudo što mu vojska tako sporo napreduje.
Kraj ulaza, stražu je čuvao kraljev oklop; bio je od punog, kao šuma zelenog
metala, sa kopčama optočenim zlatom, i kacigom okrunjenom velikim jelenskim
rogovima. Čelik je bio uglačan do tako visokog sjaja da je na grudima videla svoj
odraz kao da je posmatra s dna dubokog zelenog jezera. Lice utopljene žene,
pomisli Kejtlin. Možeš li se utopiti u bolu? Okrenu se naglo, besna na sopstvenu
slabost. Nije mogla sada da priušti sebi samosažaljenje. Mora oprati prašinu iz
kose i presvući se u odoru prikladniju za kraljevsku gozbu.
Ser Vendel Menderli, Lukas Blekvud, ser Pervin Frej i ostali njeni visokorođeni
saputnici otpratiše je do zamka. Velika dvorana utvrde lorda Kazvela beše velika
samo po imenu, ali se na pretrpanim klupama našlo mesta i za Kejtlinine ljude,
između Renlijevih vlastitih vitezova. Kejtlin je dodeljeno mesto na podijumu,
između rumenog lorda Matisa Rouena i prijatnog ser Džona Fosoveja od Fosoveja
Zelenih jabuka. Ser Džon se šalio, dok se lord Matis uljudno raspitivao za zdravlje
njenog oca, braće i dece.
Brijenu od Oporja posadiše na sam kraj visokog stola. Ne beše se obukla kao
gospa, već je umesto toga odabrala vitešku odoru: somotski dublet podeljen na
četiri polja, dva ažurna a dva ružičasta, čakšire i čizme i vešto izrađen pojas za
mač, dok joj je leđa prekrivao novi plašt duginih boja. Nikakva odora, međutim,

nije mogla da sakrije njenu ružnoću; ogromne pegave šake, široko pljosnato lice,
isturene zube. Van oklopa, telo joj je delovalo nespretno, širokih kukova i debelih
udova, pogrbljenih mišićavih ramena, i sasvim ravnih grudi. Po svakom njenom
pokretu bilo je jasno da je toga svesna, i da zbog toga pati. Prozborila bi samo
kada bi je nešto pitali, i retko je dizala pogled s hrane.
A hrane beše u izobilju. Rat nije dotakao čuvena bogatstva Visokog Sada. Dok
su pevači pevali a akrobate se lomatale, počeše sa kruškama kuvanim u vinu, pa
pređoše na sitne slane ribe uvaljane u so i reš pečene, i petlove punjene crnim
lukom i pečurkama. Bilo je i ogromnih vekni smeđeg hleba, brda repe i kukuruza i
graška, orijaških šunki i pečenih gusaka, i posuda do vrha punih srnetine kuvane s
pivom i ječmom. Za poslastice, sluge lorda Kazvela iznesoše pladnjeve pune
peciva iz kuhinje njegovog zamka, labudove od krema i jednoroge od šećera,
kolače od limuna u obliku ruža, začinjene medenjake i pite od borovnica, pohovane
jabuke i koture mekog sira.
Od bogate hrane Kejtlin pripade muka, ali nije smela da pokaže slabost, kada je
već toliko zavisilo do njene snage. Jela je malo, posmatrajući tog čoveka koji je
želeo da bude kralj. Renliju je sleva sedela njegova mlada nevesta, a zdesna njen
brat. Osim belog lanenog zavoja oko glave, na ser Lorasu nije bilo ozbiljnijih
tragova današnjih događaja. Zaista je bio privlačan kao što je Kejtlin
pretpostavljala. Pošto više nisu bile staklaste, oči su mu bile žive i pametne, a kosa
neuredni slapovi smeđih uvojaka na kojoj bi mu pozavidela mnoga devica. Svoj
pocepani turnirski plašt beše zamenio novim, od iste sjajne i prugaste svile
Renlijeve Dugine garde, sa zlatnom kopčom u obliku ruže Visoki Sad.
S vremena na vreme, kralj Renli bi nahranio Margeri nekim biranim
zalogajčićem s vrha svog bodeža, ili bi se nagnuo i na obraz joj položio nežan
poljubac. No šalio se i razgovarao sa ser Lorasom. Kralj je uživao u hrani i piću,
to se jasno videlo, ali se činilo da nije ni proždrljivac ni pijanac. Često se smejao,
i lepo je i prijatno razgovarao kako s visokorođenim lordovima tako i sa
služavkama.
Neki od njegovih gostiju nisu bili tako umereni. Previše su pili i preglasno se
hvalisali za njena shvatanja. Sinovi lorda Vilama, Džošua i Elijas, žustro su
raspravljali o tome ko će prvi preći zidine Kraljeve Luke. Lord Varner je na krilu
ljuljuškao služavku i grickao je za uho, dok mu je jedna šaka istraživala pod njenim
prslukom. Gijard Zeleni, koji je zamišljao da je pevač, prebirao je po harfi i izveo
im je strofu o vezivanju lavljih repova u čvorove, i čak je uspeo da sklepa i
nekakvu rimu. Ser Mark Malendor doveo je crno-belog majmuna i hranio ga
zalogajima sa svog tanjira, dok se ser Tenton od Fosoveja Crvenih jabuka popeo na
sto i zakleo da će u dvoboju pogubiti Sendora Kleganija. Zakletvu bi možda
shvatili ozbiljnije da ser Tentonu, dok ju je izgovarao, jedna noga nije bila u zdeli
za sos.
Vrhunac ludosti nastupi kada dežmekasta luda šepureći se uđe odevena u zlatno
obojeni lim s krpenom lavljom glavom, i poče da juri kepeca oko stola, udarajući

ga po glavi svinjskom bešikom. Konačno, kralj Renli zatraži da zna zašto tuče svog
brata. „Kako zašto, veličanstvo, ja sam kepecoubica“, reče luda.
„Kaže se Kraljeubica, ludo od lude“, reče Renli, i dvoranom se prolomi smeh.
Lord Rouen se ne pridruži veselju. „Tako su mladi“, reče.
To beše istina. Vitez od Cveća sigurno nije bio doživeo ni svoj drugi imendan
kada je Robert ubio princa Regara na Trozupcu. Malo je ko drugi bio mnogo
stariji. Bili su deca u vreme pada Kraljeve Luke, i ne više od dečaka kada je Belon
Svon na bunu digao Gvozdena ostrva. Još ne znaju šta je rat, pomisli Kejtlin dok
je gledala lorda Brisa Kerona kako izaziva ser Robara da žonglira sa dva bodeža.
Za njih je sve to još igra, jedan veliki turnir, i vide samo priliku za slavu, i
počasti, i plen. Oni su dečaci opijeni pesmama i pričama, i kao i svi dečaci misle
da su besmrtni.
„Od rata će ostariti“, reče Kejtlin, „kao što smo i mi.“ Ona je bila devojka kada
su Robert i Ned i Džon Erin digli svoje barjake protiv Erisa Targarjena, žena kada
su se borbe okončale. „Žalim ih.“
„Zašto?“ upita je lord Rouen. „Pogledaj ih. Mladi su i snažni, puni života i
smeha. I požude, da, mnogo više požude nego što mogu da obuzdaju. Mnogo će
kopile biti začeto ove noći, to ti jamčim. Zašto ih žaliti?“
„Zato što to neće potrajati“, odgovori Kejtlin tužno. „Zato što su oni letnji
vitezovi, a zima dolazi.“
„Ledi Kejtlin, grešiš.“ Brijena je odmeri očima plavim kao njen oklop. „Za
ljude kao što smo mi zima nikada neće doći. Ako padnemo u bici, o nama će
sigurno pevati, a u pesmama je uvek leto. U pesmama su svi vitezovi hrabri, sve
device lepe, a sunce uvek sija.“
Zima dolazi za sve nas, pomisli Kejtlin. Za mene je došla kada je Ned umro.
Doći će i za tebe, dete, i to ranije nego što želiš. Nije imala srca da joj to kaže.
Kralj ju je spasao. „Ledi Kejtlin“, pozva je Renli. „Prijalo bi mi malo svežeg
vazduha. Hoćeš li da se prošetaš sa mnom?“
Kejtlin smesta ustade. „Biće mi čast.“
Brijena je takođe bila na nogama. „Veličanstvo, daj mi samo tren da stavim
oklop. Ne smeš biti bez zaštite.“
Kralj Renli se osmehnu. „Ako nisam bezbedan u srcu zamka lorda Kazvela,
okružen sopstvenom vojskom, jedan mač neće činiti razliku... čak ni tvoj mač,
Brijena. Sedi i jedi. Ako mi zatrebaš, pozvaću te.“
Njegove reči kao da pogodiše devojku jače od svih udaraca koje je primila tog
popodneva. „Biće tvoja volja, veličanstvo.“ Brijena snuždeno sede. Renli uze
Kejtlin pod ruku i izvede je iz dvorane, mimo pogrbljenog gardiste koji se tako
naglo ispravi da umalo ne ispusti koplje. Renli potapša čoveka po ramenu i našali
se s njim.
„Ovamo, moja gospo.“ Kralj je povede kroz niska vrata u kulu sa stepenicama.

Kad počeše da se penju, on upita: „Da nije ser Baristan Selmi kojim slučajem s
tvojim sinom u Brzorečju?“
„Ne“, odgovori ona, zbunjena. „Zar on nije više s Džofrijem? Bio je lord
zapovednik Kraljevske garde.“
Renli odmahnu glavom. „Lanisteri su mu rekli da je prestar i dali njegov plašt
Psetu. Rečeno mi je da je napustio Kraljevu Luku zaklevši se da će služiti istinskog
kralja. Taj plašt koji je Brijena danas dobila čuvao sam za Selmija, u nadi da će mi
ponuditi svoj mač. Kada se nije pojavio u Visokom Sadu, pomislio sam da je
možda otišao u Brzorečje.“
„Nismo ga videli.“
„On jeste star, ali je ipak dobar čovek. Nadam se da nije nastradao. Lanisteri su
velike budale.“ Popeše se uz još nekoliko stepenika. „One noći kada je Robert
umro, ponudio sam tvom mužu stotinu mačeva i savetovao ga da stavi Džofrija pod
svoju vlast. Da me je poslušao, danas bi bio namesnik, i ja ne bih morao da ratujem
za presto.“
„Ned te je odbio.“ To nije ni morao da joj kaže.
„Zakleo se da će čuvati Robertovu decu“, reče Renli. „Meni je nedostajalo
snage da nešto učinim sam, tako da nisam imao izbora, sem da pobegnem nakon što
me je lord Edard odbio. Da sam ostao, znam da bi se kraljica postarala da brata ne
nadživim dugo.“
Da si ostao i podržao Neda, on bi sada možda bio živ, pomisli Kejtlin gorko.
„Тvoj muž mi se istinski dopadao, moja gospo. Bio je odan prijatelj Robertu,
znam... ali nije hteo da sluša, i nije hteo da se savije. Ovamo, hoću nešto da ti
pokažem.“ Behu stigli do vrha stepeništa. Renli otvori drvena vrata i zakoračiše na
krov.
Utvrda lorda Kazvela bila je jedva dovoljno visoka da bi se zvala kulom, ali je
zemlja oko nje bila ravna i niska, i Kejtlin je mogla da vidi miljama daleko, u svim
pravcima. Kuda god da je pogledala, videla je vatre. Prekrivale su zemlju kao pale
zvezde, i kao ni zvezdama, nije im bilo kraja. „Рrеbroj ih ako želiš, moja gospo“,
reče Renli tiho. „Još ćeš brojati kada na istoku svane zora. Koliko vatri noćas gori
oko Brzorečja, pitam se?“
Kejtlin ču kako iz Velike dvorane dopire tiha muzika, i ističe u noć. Nije se
usuđivala da prebroji zvezde.
„Čuo sam da je tvoj sin prešao Vrat na čelu dvadeset hiljada ljudi“, nastavi
Renli. „Sada, kada su uz njega gospodari Trozupca, možda ih ima četrdeset
hiljada.“
Ne, pomisli ona, ni blizu toliko, mnoge smo izgubili u bici, a druge zbog žetve.
„Ја ih ovde imam dvostruko toliko“, reče Renli, „а ovo je samo deo moje snage.
Mejs Tirel je ostao u Visokom Sadu sa još deset hiljada, imam i jaku posadu u
Krajoluju, a uskoro će mi se i Dornjani pridružiti, sa svom svojom silom. A ne
zaboravi ni mog brata Stanisa, koji drži Zmajkamen i zapoveda lordovima Uskog

mora.“
„Izgleda da si ti taj koji je zaboravio na Stanisa“, reče Kejtlin, oštrije nego što
je nameravala.
„То što i on hoće krunu, na to misliš?“ Renli se nasmeja. „Budimo otvoreni,
moja gospo. Stanis bi bio jeziv kralj. Ah nema izgleda da će to i postati. Ljudi
poštuju Stanisa, čak ga se i boje, ali ga je vrlo malo njih ikada volelo.“
„On je ipak tvoj stariji brat. Ako se za jednog od vas dvojice može reći da ima
prava na Gvozdeni presto, onda je to sigurno Stanis.“
Renli sleže ramenima. „Reci mi, kakvo je moj brat uopšte imao pravo na
Gvozdeni presto?“ On ne sačeka na odgovor. „О, pričalo se o krvnim vezama
između Barateona i Targarjena, o svadbama od pre stotinu godina, o drugim
sinovima i starijim kćerima. Nikog sem meštara za to nije briga. Robert je presto
osvojio svojim buzdovanom.“ On mahnu rukom ka logorskim vatrama koje su
gorele od obzorja do obzorja. „Evo, to je moje pravo, jednako dobro kao što je i
Robertovo bilo. Ako me tvoj sin podrži kao što je Ned podržao Roberta, shvatiće
da sam velikodušan. Rado ću mu potvrditi sve njegove zemlje, titule i počasti.
Može vladati u Zimovrelu kako želi. Može i zvati sebe Kraljem na Severu ako to
želi, pod uslovom da savije koleno i pokloni mi se kao vrhovnom gospodaru. Kralj
je samo reč, ali odanost, vernost, služba... njih moram da imam.“
„А ako ti ih ne bude pružio, moj gospodaru ?“
„Nameravam da budem kralj, moja gospo, i to ne krnjeg kraljevstva. Ne mogu to
jednostavnije da kažem. Pre tri stotine godina kralj Stark kleknuo je pred Egonom
Zmajem, kada je video da nema nade za pobedu. To je bilo mudro. Tvoj sin takođe
mora biti mudar. Kada mi se jednom pridruži, možemo računati da je rat okončan.
Mi...“ Renli iznenada zastade, prekinut u pola reči. „Šta je to sada?“
Zveket lanaca najavi dizanje kapijske rešetke. Dole u dvorištu, jahač s krilatom
kacigom protera svog zapenjenog konja ispod šiljaka. „Pozovite kralja!“ viknu.
Renli skoči na zubac kruništa. „Ovde sam, ser.“
„Veličanstvo.“ Jahač obode svog konja da priđe bliže. „Stigao sam što sam
hitrije mogao. Iz Krajoluja. Pod opsadom smo, veličanstvo. Ser Kortni im prkosi,
ali...“
„Ali... to je nemoguće. Javili bi mi da je lord Tivin napustio Harendvor.“
„Nisu to Lanisteri, moj sizerenu. Pred kapijom ti je lord Stanis. Samo sada sebe
zove kralj Stanis.“

DŽON
Snažna kiša ošinu Džonovo lice dok je terao konja kroz nabujali potok. Kraj
njega, lord zapovednik Mormont navuče kapuljaču plašta, proklinjući vreme.
Gavran mu je sedeo na ramenu, nakostrešenog perja, mokar i namćorast kao i sam
Matori Medved. Nalet vetra zavitla oko njih vlažno lišće, poput jata mrtvih ptica.
Ukleta šuma, pomisli Džon mračno. Pre bi se reklo potopljena šuma.
Nadao se da Sem nije zaostao, dole na začelju povorke. On ni po lepom
vremenu nije bio dobar jahač, a nakon šest dana kiše zemljište je postalo opasno,
sve od mekog blata i skrivenog kamenja. Kada bi dunuo vetar, terao im je kišu
pravo u oči. Zid je dole na jugu sigurno curio, otopljeni led mešao se s toplom
kišom i lio u potocima. Pip i Žabac sigurno su sedeli kraj vatre u zajedničkoj odaji
i pili kuvano vino pre večere. Džon im je zavideo. Za njega se lepila mokra vuna,
grebla ga je, teška od vode, vrat i ramena žestoko su ga boleli od težine oklopa i
mača, i bilo mu je muka od usoljenog bakalara, usoljene govedine i tvrdog sira.
Iz daljine pred njima začu se drhtavi zov roga, napola prigušen neprekidnim
dobovanjem kiše. „Bakvelov rog“, reče Matori medved. „Bogovi su milostivi;
Kraster je još tamo.“ Njegov gavran izmahnu velikim krilima, zagrakta:
„Kukuruza“, pa ponovo nakostreši perje.
Džon je često čuo crnu braću kako pričaju o Krasteru i njegovoj utvrdi. Sada će
je videti sopstvenim očima. Nakon sedam praznih sela, behu počeli da se boje kako
će i kod Krastera sve biti pusto kao i kod ostalih, ali se činilo da će bar tu imati
sreće. Možda će Matori Medved napokon doći do nekih odgovora, pomisli on.
Bilo kako bilo, bar ćemo se skloniti od kiše.
Toren Smolvud se kleo da je Kraster prijatelj Straže, uprkos zlom glasu koji ga
je pratio. „Čovek je napola lud, to ne poričem“, rekao je Matorom Medvedu, „ali i
ti bi poludeo, da si čitav život proveo u ovoj prokletoj šumi. Pa ipak, on nikada
nije oterao izvidnika od svoje vatre, niti mu je Mens Rajder drag. Od njega ćemo
dobiti dobre savete.“
Samo neka dobijemo toplu hranu, i priliku da osušimo odeću, i ja ću biti
srećan. Diven je rekao da je Kraster rodoubica, lažov, silovatelj i kukavica, i
nagovestio je da ima posla s trgovcima robovima i demonima. „А i gorim
stvorovima“, dodao je stari šumar, škljocajući drvenim zubima. „Taj ti čovek
hladno miriše, eto šta je.“
„Džone“, naredi lord Mormont, „odjaši niz povorku i raširi vesti. I podseti
starešine da neću neprilike s Krasterovim ženama. Ljudi ima da paze na ruke i da s
njima razgovaraju što je manje moguće.“
„Da, moj gospodaru.“ Džon okrete svog konja natrag, putem kojim su došli.
Prijalo je da mu kiša ne bije u lice, makar i nakratko. Kao da su svi ljudi s kojima
se mimoilazio plakali. Povorka se beše razvukla kroz pola milje šume.

U sredini komore, Džon prođe kraj Semvela Tarlija, pogrbljenog u sedlu, pod
šeširom širokog oboda. Jahao je jednog teglećeg konja i za sobom vodio ostale.
Dobovanje kiše po kavezima teralo je gavrane da besno grakću i mlate krilima.
„Jesi li im to stavio lisicu u kavez?“ dobaci Džon.
Sem diže glavu, a voda mu curnu s oboda šešira. „О, zdravo, Džone. Ne, samo
mrze kišu, isto kao i mi.“
„Kako si ti, Seme?“
„Mokro.“ Debeljko uspe da se osmehne. „Ipak, ništa me još nije ubilo.“
„Odlično. Krasterova utvrda nije daleko. Ako bogovi budu milostivi, pustiće nas
da spavamo kraj njegove vatre.“
Sem je delovao sumnjičavo. „Žalobni Ed kaže da je Kraster užasan divljak. Ženi
se sopstvenim kćerima i ne poštuje nikakve zakone, osim onih koje sam stvori. A
Diven je rekao Grenu da mu u venama kola crna krv. Majka mu je bila divljanka
koja je legla s izvidnikom, tako da je on kop...“ Iznenada shvati šta je hteo da kaže.
„Kopile“, reče Džon kroz smeh. „Smeš to da kažeš, Seme. I ranije sam čuo tu
reč.“ On obode svog brdskog konjića sigurnog koraka. „Moram da nađem ser
Otina. Budi pažljiv s Krasterovim ženama.“ Kao da su Semvelu Tarliju takva
upozorenja bila potrebna. „Pričaćemo kasnije, nakon što dignemo logor.“
Džon prenese vesti sve do ser Otina Vitersa, koji se vukao pozadi sa
zaštitnicom. On beše sitan čovek smežuranog lica, Mormontov vrsnjak, i uvek je
izgledao umorno, čak i u Crnom zamku, a kiša ga beše nemilosrdno išibala.
„Dobrodošle vesti“, reče on. „Ova vlaga me je probila do kostiju, a rane od sedla
imam čak i na ranama od sedla.“
U povratku, Džon se udalji od povorke i preseče kroz šumu. Zvuci ljudi i konja
se utišaše, progutani vlažnom zelenom divljinom, i uskoro je čuo samo ravnomerno
dobovanje kiše po lišću, stablima i kamenju. Podne tek što beše prošlo, ali šuma je
bila tamna kao da je suton. Džon pronađe put između stena i lokvi, kraj velikih
hrastova, sivozelenih stražarika i gvozdendrveta crne kore. Na nekim mestima se
krošnje behu toliko ispreplele, da mu nakratko pružiše predah od dobovanja kiše
po glavi. Dok je jahao kraj gromom oborenog kestena obraslog belim divljim
ružama, on ču kako u žbunju nešto šuška. „Duše“, pozva. „Duše, dolazi.“
Međutim, iz gustiša izroni Diven, u sedlu čupavog sivog brdskog konjića i Gren,
takođe na konju. Matori Medved beše postavio tragače na obe strane glavne
povorke, da zaštite njihov marš i upozore na dolazak neprijatelja, a kako mu nimalo
nije bilo do kockanja, poslao ih je u parovima.
„А, to si ti, lorde Snežni.“ Diven se osmehnu osmehom od hrastovine, zubi su mu
bili istesani od drveta, i loše su mu ležali. „Pomislio sam da ja i mali imamo posla
s nekim od onih Tuđina. Izgubio si vuka?
„Otišao je da lovi.“ Duh nije voleo da putuje s povorkom, ali sigurno nije bio
daleko. Kada se budu ulogorili da prenoće, naći će put do Džona i šatora lorda
zapovednika.

„Pre bih rеko da je otišo da peca, po ovoj kiši“, reče Diven.
„Majka mi je uvek govorila da je kiša dobra za žetvu’, ubaci Gren, te da i on
nešto kaže.
„Jeste, dobra je za žetvu buđi“, reče Diven. „Najbolje kod ovakve kiše je što
čovek ne mora da se kupa.“ I škljocnu drvenim zubima.
„Bakvel je našao Krastera“, reče im Džon.
„А kad ga je to izgubio?“ nasmeja se Diven. „Vi, momci, pazite da se ne motate
oko Krasterovih žena, čujete šta kažem?“
Džon se osmehnu. „Hoćeš ih sve samo za sebe, Divene?
Diven još jednom škljocnu zubima. „Možda i’oću. Kraster ima deset prstiju i
samo jedan kurac, tako da ume da broji samo do jedanaest, par komada mu neće
faliti.“
„Koliko on stvarno ima žena?“ upita Gren.
„Više nego što ćeš ih ti ikada imati, brate. Ma, to i nije tako teško ako ih sam
gajiš. Eno ti tvoje zveri, Snežni.“
Duh je kaskao naporedo s Džonovim konjem, visoko dignutog repa, belog krzna
nakostrešenog na kiši.
Kretao se tako tiho da Džon nije čuo njegov dolazak. Grenov konj ustuknu kada
oseti Duhov miris. Čak i sad, nakon više od godinu dana, konji bi se uznemirili u
blizini jezovuka. „Za mnom, Duše.“ Džon požuri ka Krasterovoj utvrdi.
Nikada nije očekivao da će s druge strane Zida zateći kameni zamak, ali jeste
zamišljao nekakav šanac s drvenom palisadom i kulom od brvana. Međutim, ono
što su zatekli behu bunjište, svinjac, prazan tor i dvor oblepljen blatom i prućem,
bez prozora, jedva vredan tog imena. Bio je nizak i dugačak, sklepan od brvana, s
krovom od busenja, podignut na visu preniskom da zasluži ime brega, okružen
zemljanim nasipom. Smeđi potočići tekli su niz kosinu, na mestima gde je kiša
izjela rupe u nasipu, i ulivali se u brz i mutan potok koji je zavijao na sever, od
kiše narastao u smeđu bujicu.
Jugozapadno, on nađe otvorenu kapiju uokvirenu dvema životinjskim lobanjama
na visokom kolju: medveđom s jedne strane, ovnujskom s druge. Na medveđoj
lobanji još je bilo mesa, primeti Džon kada se pridruži povorci dok je ujahivala.
Unutra, tragači Džarmena Bakvela i ljudi iz prethodnice Torena Smolvuda vezivali
su konje i s mukom dizali šatore. Buljuk prasića rio je u svinjcu oko tri ogromne
krmače. Nedaleko, u bašti, mala devojčica čupala je šargarepu, gola na kiši, dok su
dve žene vezivale svinju za klanje. Krici životinje bili su prodorni i jezivi, gotovo
ljudski u svom očaju. Četovi psi odgovoriše lavežom, režeći i vukući povoce
uprkos njegovim psovkama, a dva Krasterova psa im uzvratiše lajanjem. Kada
videše Duha, neki psi pobegoše, a drugi počeše preteći da reže. Jezovuk se ne
osvrnu na njih, kao ni Džon.
Pa, tridesetorica od nas biće na toplom i suvom, pomisli Džon kada dobro
osmotri dvor. Možda čak i pedesetorica. Mesto je bilo premalo da primi dve

stotine ljudi, tako da će većina morati da ostane napolju. A gde njih smestiti? Kiša
beše dobru polovinu dvorišta pretvorila u bare duboke do članaka, a ostatak u žitko
blato. Čekala ih je još jedna mučna noć.
Lord zapovednik prepusti svog konja Žalobnom Edu. Ovaj mu je čistio blato s
kopita kada Džon sjaha. „Lord Mormont je u dvoru“, objavi on. „Rekao je da mu se
pridružiš. Bolje da ostaviš vuka napolju, izgleda dovoljno gladan da pojede neko
Krasterovo dete. U stvari, ako ćemo pravo, ja sam dovoljno gladan da mu pojedem
neko dete, samo da je vruće. Hajde, ja ću se postarati za tvog konja. Ako je unutra
toplo i suvo, nemoj da mi kažeš, mene nisu pozvali.“ On izbaci grudvu vlažnog
blata iz potkovice.
„Је li ti liči ovo blato na govna? Da nije čitavo ovo brdo napravljeno od
Krasterovih govana?“
Džon se osmehnu. „Vidiš, meni su stvarno rekli da on ovde živi veoma dugo.“
„Baš me nimalo ne uveseljavaš. Idi kod Matorog Medveda.“
„Duše, mesto“, naredi on. Vrata Krasterove utvrde sastojala su se iz dva komada
jelenje kože. Džon se provuče između njih, sagavši se da bi prošao ispod niskog
dovratka. Dvadesetak starijih izvidnika već su bili stigli pre njega, i sada su stajali
oko ognjišta na sredini zemljanog poda, a oko čizama su im se pravile lokvice.
Dvorana je smrdela na čađ, balegu i mokre pse. Vazduh beše težak od dima, a ipak
istovremeno i vlažan. Kiša je curila kroz rupu za dim u krovu. Sve je bila jedna
prostorija, sa tavanom za spavanje do koga se stizalo klimavim lestvicama.
Džon se priseti kako se osećao onog dana kada je napuštao Zid: nemiran kao
devica, ali željan da otkrije tajanstva i čudesa iza svakog novog obzorja. Pa, ovo je
jedno od čudesa, reče on sebi, osvrćući se po prljavoj, smrdljivoj dvorani. Od
oštrog dima mu zasuziše oči. Šteta što Pip i Žabac ne mogu da vide šta
propuštaju.
Kraster je sedeo iznad vatre, jedini čovek koji je uživao u svojoj sopstvenoj
stolici. Čak je i lord zapovednik Mormont morao da sedne na zajedničku klupu, dok
mu je gavran mrmorio na ramenu. Džarmen Bakvel, kome je voda kapala s
iskrpljenog oklopa i sjajne, vlažne tvrde kože, stajao je iza njega, pored Torena
Smolvuda u teškom grudnom oklopu i samurovinom obrubljenom plaštu pokojnog
ser Džaremija.
Krasterov ovčji gunj i plašt od neštavljene kože činili su im potpunu suprotnost,
ali mu je oko jednog debelog članka narukvica svetlucala zlatnim sjajem. Delovao
je kao snažan čovek, ali duboko zagazio u zimu svog života, boja grive na glavi
prelazila mu je iz sive u belu. Pljosnat nos i oborena usta davali su mu okrutan
izgled, a nedostajalo mu je i jedno uho. Znači, to je divljanin. Džon se sećao priča
Stare Nen o divljem narodu koji pije krv iz ljudskih lobanja. Činilo se da Kraster
pije retko žućkasto pivo iz okrnjene kamene čaše. Možda on nije čuo te priče.
„Bendžena Starka nisam video tri godine“, govorio je on Mormontu. „А ako
ćemo pravo, uopšte mi nije nedostajao.“ Petoro-šestoro crne štenadi i poneko prase

muvali su se među klupama, dok su žene u otrcanim jelenjim kožama donosile
rogove piva, džarale vatru i seckale mrkvu i luk za kazan.
„Prošle godine je trebalo da prođe ovuda“, reče Toren Smolvud. Pas mu priđe i
onjuši mu nogu. On ga šutnu, i ovaj cvileći pobeže.
Lord Mormont reče: „Веn je tražio ser Vejmara Rojsa, koji je nestao s Garedom
i mladim Vilom.“
„Da, njih trojice se sećam. Gospodičić ne stariji od ovih štenaca. Previše gord
da spava pod mojim krovom, u onom njegovom plaštu od samurovine i u crnom
čeliku. Moje žene su svejedno buljile u njega ko krave.“ On pogleda ispod oka
najbližu od žena. „Gared je rеko da jure pljačkaše. Ja sam mu rеko da im je bolje
da ih ne nađu, s tako balavim zapovednikom. Gared i nije bio loš za jednu vranu.
On ti je imo manje ušiju od mene. Mraz ih odno, ko i meni.“ Kraster se nasmeja. „А
sad čujem da mu fali i glava. Je li mu i nju mraz odno?“
Džon se priseti mlaza crvene krvi na belom snegu, i kako je Teon Grejdžoj
šutnuo mrtvačevu glavu. Čovek je bio dezerter. Na putu nazad za Zimovrel, Džon i
Rob su se utrkivali, i našli šest malih jezovuka u snegu. Pre hiljadu godina.
„Kada vas je ser Vejmar napustio, kuda je krenuo?“
Kraster slegnu ramenima. „Ја ti imam pametnija posla nego da pazim’de idu
vrane.“ On otpi dugačak gutljaj piva i odloži čašu. „Nisam ovde imo dobrog
južnjačkog vina, ne pamtim otkad. Dobro bi mi došlo malko vina, i nova sikira.
Moja je otupela, a to ne valja, moram da branim ovu svoju nejač.“ On se osvrnu ka
užurbanim ženama.
„Ovde vas je malo, i sami ste“, reče Mormont. „Ako hoćeš, odvojiću nešto ljudi
da vas otprate na jug do Zida.“
Gavranu kao da se taj predlog dopade. „Zid“, kriknu, raširivši crna krila iza
Mormontove glave, poput nekakvog visokog okovratnika.
Domaćin im se opako osmehnu, otkrivajući usta puna slomljenih smeđih zuba.
„А šta mi tamo da radimo, večeru da vam služimo? Ovde smo slobodni ljudi.
Kraster nikome ne služi.“
„Ovo je zlo vreme za samotan život u divljini. Hladni vetrovi počinju da
duvaju.“
„Neka duvaju. Moje korenje je duboko.“ Kraster zgrabi za ruku jednu od žena u
prolazu. „Reci mu, ženo. Reci lordu Vrani kako smo ovde zadovoljni.“ Žena
obliznu tanke usne. „Ovo je naše mesto. Kraster nas čuva. Bolje je umreti slobodan
nego živeti kao rob.“
„Rob“, promrmlja gavran.
Mormont se naže napred. „Sva sela kroz koja smo prošli su napuštena. Vi ste
prvi živi stvorovi koje smo sreli otkako smo krenuli sa Zida. Nema ljudi... jesu li
mrtvi, otišli ili porobljeni, ne znam. A ni životinja. Ništa nije ostalo. A pre toga,
našli smo tela dva izvidnika Bena Starka na samo ligu- dve od Zida. Bili su bledi i
hladni, crnih šaka i stopala, a rane im nisu krvarile. A ipak, kada smo ih odneli

nazad u Crni zamak, digli su se u noći, i ubijali. Jedan je pogubio ser Džaremija
Rikera, a drugi je došao po mene, što mi govori da su pamtili nešto iz vremena
kada su živeli, ali u njima nije preostalo ljudskosti.“
Ženina usta ostadoše širom otvorena, vlažna ružičasta pećina, ali Kraster samo
prezrivo frknu. „Ovde nemamo tak’ih nevolja... i bio bi’ ti zahvalan da pod mojim
krovom ne pričaš tak’e zle priče. Ja sam pobožan čovek, i bogovi me čuvaju. Ako
utvare dođu’vamo, znam kako da ih vrnem nazad u grobove. Mada bi mi dobro
došla oštra nova sikira.“ Onda viknu: „Još piva, i to brzo“, pa pljesnu ženu po nozi,
i ona uteče.
„Nemaš nevolja s mrtvacima“, reče Džarmen Bakvel, „ali šta je sa živima, moj
gospodaru? Šta je s tvojim kraljem?“
„Kralj!“ graknu Mormontov gavran. „Kralj, kralj, kralj.“
„S onim Mensom Rajderom?“ Kraster pljunu u vatru. „Kralj Iza Zida. Šta
slobodan narod ima s kraljevima?“ On se okrenu i zaškilji u Mormonta. „Mogo bi
mnogo da ti kažem o Rajderu i njegovim poslovima, ako mi se prohte. To sa
praznim selima, to ti je njegovo maslo. I ovaj biste dvor zatekli prazan, da sam ja
čovek koji se tak’ima klanja. Poslo mi je jahača, rеko da moram da ostavim svoju
utvrdu i da odem da puzim pred njim. Vrno sam mu čoveka nazad, ali sam mu
zadržo jezik. Eno ga tamo, zakucanog na zid.“ On pokaza prstom. „Možda bi’ i
mogo da ti kažem’de da tražiš Mensa Rajdera. Ako mi se prohte.“ Ponovo smeđ
osmeh. „Ali biće dovoljno vremena za to. Sigurno’oćete da spavate pod mojim
krovom, i izedete mi sve svinje.“
„Krov bi bio veoma dobrodošao, moj gospodaru“, reče Mormont. „Imali smo
naporan i premokar put.“
„Onda ste ovde gosti za noć. Ne duže, vas vrane ne mirišem mnogo. Tavan je za
mene i moje, a vi ćete na pod. Imam mesa i piva za dvadesetoricu, ne više. Ostale
tvoje crne vrane nek kljucaju svoj kukuruz.“
„Poneli smo svoje zalihe, moj gospodaru“, reče Matori Medved. „Rado ćemo
podeliti našu hranu i vino.“
Kraster obrisa zlovoljno iskrivljena usta dlakavom nadlanicom. „Рrоbaću tvoje
vino, lorde Vrano, bogami’oću. Još nešto. Ko pipne neku od mojih žena, ostaće bez
ruke.“
„Tvoj krov, tvoji zakoni“, reče Toren Smolvud, a lord Mormont ukočeno klimnu
glavom, mada nije delovao preterano zadovoljno.
„То je onda sređeno.“ Kraster zlovoljno zastenja. „Imate li nekog ko ume da crta
mape?“
„Sem Tarli ume.“ Džon iskorači. „Sem voli mape.“
Mormont ga pozva bliže. „Pošalji ga ovamo nakon što jede. Nek donese pero i
pergament. I nađi i Toleta. Reci mu da donese moju sekiru. Da uzvratimo našem
domaćinu na gostoprimstvu.“
„Kо je sad pa ovaj?“ upita Kraster pre nego što Džon stiže da se udalji. „Liči mi

na Starka.“
„Moj kućeupravitelj i štitonoša, Džon Snežni.“
„Kopile, znači?“ Kraster odmeri Džona od glave do pete. „Ako čovek’oće da
povali neku, treba da je i oženi. Tako ja radim.“ On otpusti Džona odmahnuvši
rukom. „’Ajde, trči i radi šta ti se kaže, kopile. I nemoj da sikira ne bude dobra i
oštra, ne treba mi tup čelik.“
Džon Snežni se ukočeno pokloni i krenu. Ser Otin Viters uđe upravo kada je on
izlazio; zamalo se ne sudariše na vratima od jelenje kože. Napolju, kiša kao da
beše posustala. Svuda po dvorištu nikli su šatori. Džon vide da ih dalje među
drvećem ima još.
Žalobni Ed je hranio konje. „Da damo divljaninu sekiru, što da ne?“ On pokaza
Mormontovo oružje, bojnu sekiru kratkog drška, sa zlatnim gravurama na sečivu od
crnog čelika. „Kladim se da će nam je vratiti. Najverovatnije zarivenu u lobanju
Matorog Medveda. Zašto mu ne damo sve naše sekire, a i mačeve priđe? Ne volim
kako zveckaju dok jašemo. Bez njih bismo brže putovali, pravo u pakao. Pada li u
paklu kiša, pitam se? Možda bi se Krasteru više dopala jedna lepa kapa, umesto
sekire?“
Džon se osmehnu. „Hoće sekiru. A i vino.“
„Vidiš, Matori Medved je baš pametan. Ako se divljanin prvo pošteno napije,
možda će mu odseći samo uvo kada pokuša da nas pobije tom sekiram. Ja imam
dva uveta, ali samo jednu glavu.“
„Smolvud kaže da je Kraster prijatelj Straže.“
„Znaš koja je razlika između divljanina koji je prijatelj straže i divljanina koji to
nije?“ upita mračni štitonoša. „Neprijatelji nam ostavljaju tela vranama i
vukovima. Prijatelji ih sahrane u tajnim grobnicama. Pitam se koliko je dugo taj
medved zakucan za kapiju, i šta je Kraster držao umesto njega pre nego što smo mi
stigli?“ Ed se sumnjičavo zagleda u sekiru, dok mu se kiša slivala niz duguljasto
lice. „Је li suvo tamo unutra?“
„Suvlje nego ovde napolju.“
„Ako se kasnije ušunjam unutra, ne preblizu vatre, možda me i neće primetiti do
jutra. Prvo će pobiti one pod svojim krovom, ali ćemo bar umreti suvi.“
Džon morade da se nasmeje. „Kraster je sam. Nas je dve stotine. Sumnjam da će
ikoga da ubije.“
„Uveseljavaš me“, reče Ed, zvučeći potpuno mračno. „А osim toga, dobra oštra
sekira ima mnogo prednosti. Baš ne bih voleo da me ubiju maljem. Jednom sam
video čoveka udarenog maljem u čelo. Koža jedva da mu je i naprsla, ali mu je
glava postala sva izobličena i meka, i natekla je velika kao tikva, samo ljubičasta i
crvena. Bio je lep čovek, ali je umro ružan. Dobro je što im ne dajemo maljeve.“
Ed ode odmahujući glavom, a mokri crni plašt kapao je za njim.
Džon najpre nahrani konje, pa tek onda zastade da razmisli o sopstvenoj večeri.
Taman se pitao gde da nađe Sema, kada začu prestrašen uzvik. „Vuk!“ On jurnu

oko dvora, u pravcu zvuka, s mukom čupajući čizme iz blata. Jedna od Krasterovih
žena pribijala se leđima uz blatnjavi zid utvrde. „Beži!“ vikala je na Duha. „Beži
od mene!“ Jezovuk je imao zeca u čeljustima, i još jednog, krvavog i mrtvog, na
zemlji pred sobom. „Oteraj ga, moj gospodaru“, zamoli ona kada vide Džona.
„Neće ti on ništa.“ Odmah je znao šta se desilo; drvena kućica, smrskanih vrata,
ležala je preturena na travi. „Mora da je bio gladan. Nismo nalazili mnogo
divljači.“ Džon zviznu. Jezovuk proguta zeca, zubima drobeći sitne kosti, pa dođe
do njega.
Žena ga je posmatrala nespokojnim očima. Bila je mlađa nego što mu se u prvi
mah učinilo. Devojka od petnaest ili šesnaest leta, proceni je on, tamne kose
slepljene kišom preko mršavog lica, bosih nogu blatnjavih do članaka. Telo pod
grubo zašivenim kožama pokazivalo je da je u ranoj trudnoći. „Ti si jedna od
Krasterovih kćeri?“ upita on.
Ona položi ruku na stomak. „Sad sam mu žena.“ Gledajući vuka ispod oka, ona
tužno kleče kraj slomljene kućice. „Mislila sam da namnožim te zečeve. Više
nemamo ovaca.“
„Straža će ti platiti za njih.“ Džon sam nije imao novca, inače bi joj ga
ponudio... mada nije bio siguran kakve će koristi iza Zida biti od nekoliko
bakrenjaka, pa čak i od srebrnjaka. „Sutra ću razgovarati s lordom Mormontom.“
Ona obrisa ruke o suknju. „Moj gospodaru...“
„Ја nisam gospodar.“
Ali tad su već pristigli i ostali, privučeni ženinom vriskom i zvukom preturanja
kućice za zečeve. „Ne veruj mu, devojko“, dobaci Lark Sestranin, izvidnik pogan
kao zmija. „То ti je lord Snežni lično.“
„Kopile od Zimovrela, i kraljevski brat“, izrugivao se Čet, koji beše ostavio
svoje pse da vidi zbog čega je izbila gužva.
„Curo, vuk te baš gladno gleda“, reče Lark. „Možda mu se sviđa taj zalogajčić u
tvom stomaku.“
Džonu to nije bilo smešno. „Plašite je.“
„Pre bih rеko da je upozoravamo.“ Četov kez bio je jednako ružan kao prištevi
koji su mu pokrivali lice.
„Ne smemo da pričamo sa vama“, iznenada se priseti devojka.
„Čekaj“, reče Džon, prekasno. Ona se trgnu i pobežc.
Lark pokuša da zgrabi drugog zeca, ali je Duh bio brži. Kada otkri očnjake,
Sestranin se okliznu u blatu i pade na svoju koštunjavu stražnjicu. Ostali se
nasmejaše. Jezovuk uze zeca u usta i donese ga Džonu.
„Nije bilo razloga da plašite devojku“, reče im on.
„Nećeš ti da nas učiš, kopile.“ Čet je krivio Džona zbog toga što je izgubio
udoban položaj sa meštrom Emonom, i to s dobrim razlogom. Da on nije otišao
Emonu zarad Sema Tarlija, Čet bi još pazio na slepog starca, umesto na čopor
ljutih lovačkih pasa. „Ti možda jesi mezimče lorda zapovednika, ali nisi lord

zapovednik... i ne bi se tako junačio da to čudovište nije uvek kraj tebe.“
„Neću se tući s bratom dok smo s ove strane Zida“, odgovori Džon, glasom
hladnijim nego što je nameravao.
Lark se pridiže na koleno. „On te se boji, Čete. Imamo mi na Sestrama ime za
takve kao što je on.“
„Znam ja sva ta imena. Ne troši reči badava.“ I ode, praćen Duhom. Kada
stigoše do kapije, sipila je tek jedva primetna kišica. Sumrak će ih uskoro prekriti,
praćen još jednom mračnom i jadnom noći. Oblaci će sakriti mesec i zvezde, i
Mormontovu baklju, i u šumi će se smračiti kao u rogu. Svako pišanje biće
pustolovina, ali ne onakva kakvoj se Džon Snežni nekada nadao.
Napolju, među drvećem, neki izvidnici behu pronašli dovoljno suvog lišća i
grana da zapale vatru pod strmim grebenom od škriljca. Drugi su podigli šatore ili
napravili gruba skloništa razapevši plaštove preko niskog granja. Džin se beše
nabio u šupljinu mrtvog hrasta. „Kako ti se dopada moj zamak, lorde Snežni?“
„Izgleda udoban. Znaš gde je Sem?“
„Samo nastavi tim putem. Ako naiđeš na ser Otinov šator, stigao si predaleko.“
Džin se osmehnu. „Osim ako i Sem nije sebi našao drvo. Аla bi to bilo drvo!“
Na kraju, Sema je našao Duh. Jezovuk polete napred, poput strelice iz
samostrela. Pod kamenim ispustom koji je pružao kakvu-takvu zaštitu od kiše, Sem
je hranio gavranove. Čizme su mu šljapkale dok je hodao. „Noge su mi skroz
mokre“, priznade ojađeno. „Kad sam sjahao s konja, zgazio sam pravo u rupu i
propao do kolena.“
„Skini čizme i osuši čarape. Ja ću naći suvog drveta. Ako zemlja pod stenom
nije mokra, možda ćemo još i zapaliti vatru.“ Džon pokaza Semu zeca. „А onda
ćemo da se pogostimo.“
„Zar nećeš biti s lordom Mormontom u dvoru?“
„Neću, ali ti hoćeš. Matori Medved želi da mu nacrtaš mapu. Kraster kaže da će
nam pokazati gde je Mens Rajder.“
„O.“ Semu se po svoj prilici uopšte nije žurilo da upozna Krastera, čak i ako je
to značilo biti kraj tople vatre.
„Rekao je da ipak najpre jedemo. Osuši noge.“ Džon ode da skupi gorivo,
kopajući pod suvim lišćem i tražeći suvlje drvo pod natrulim slojem mokrih
borovih grančica, sve dok nije našao dovoljno suvaraka. Čak i tada mu je trebala
čitava večnost dok se varnica nije rasplamsala. On obesi plašt na stenu da bi
zaštitio svoju dimljivu vatricu, i tako im napravi udobno malo sklonište.
Kada kleče da odere zeca, Sem skide čizme. „Čini mi se da mi među nožnim
prstima raste mahovina“, objavi žalosno, mrdajući prste o kojima je govorio. „Zec
će biti ukusan. Čak mi ne smeta ni krv ni ostalo.“ On skrenu pogled. „U stvari,
samo malo...“
Džon natače zeca na ražanj, pa ogradi vatru s nekoliko kamenova i postavi
večeru na njih. Zec je bio mršav, ali dok se pekao, mirisao je kao kraljevska gozba.

Drugi izvidnici zavidljivo su ih gledali. Čak je i Duh delovao gladno: plamenovi su
mu igrali u crvenim očima dok je njuškao. „Ti si već dobio svog“, podseti ga Džon.
„Da li je Kraster stvarno toliki divljak kao što izvidnici pričaju?“ upita Sem.
Zec je bio pomalo nedopečen, ali mu je ukus bio čaroban. „Kako mu izgleda
zamak?“
„Bunjište s krovom i rupom za vatru.“ Džon ispriča Semu šta je video i čuo u
Krasterovoj utvrdi.
Kada je završio s pričom, napolju je bio mrak, a Sem je oblizivao prste. „Ovo je
bilo dobro, ali mi se sada jede jagnjeći but. Čitav but, samo za mene, u sosu od
metvice, meda i karanfilića. Da nisi možda video neko jagnje?“
„Video sam tor, ali ne i ovce.“
„Kako on hrani sve svoje ljude?“
„Ljude uopšte nisam video. Samo Krastera i njegove žene, i još nekoliko
devojčica. Pitam se kako je u stanju da drži to mesto. Odbrana mu nije nikakva,
samo jedan blatnjavi šanac. Bolje da kreneš gore do dvora i nacrtaš tu mapu.
Možeš da nađeš put?“
„Ako ne padnem u blato.“ Sem s mukom navuče čizme, uze pero i pergament, pa
izađe u noć, a kiša mu zadobova po plastu i šeširu širokog oboda.
Duh položi glavu na šape i zaspa pored vatre. Džon se pruži kraj njega, zahvalan
zbog toplote. Bilo mu je hladno i bio je mokar, ali ne toliko kao malopre. Možda će
Matori Medved noćas saznati nešto što će nas odvesti do strica Bendžena.
Probudio se uz prizor svog daha kako se magli na ledenom jutarnjem vazduhu.
Kada se pokrenu, zaboleše ga kosti. Duha nije bilo, vatra beše zgasla. Džon pruži
ruku da ukloni plašt razvučen iznad stene, i vide da je ukočen i smrznut. On ispuza
ispod njega i ustade usred kristalne šume.
Bledoružičasto svetlo zore iskrilo je na granama, lišću i kamenju. Svaka vlat
trave bila je isklesana iz smaragda, svaka kap vode pretvorena u dijamant. I cveče i
pečurke na sebi su imali staklene ogrtače. Čak je i na lokvama blata počivala
svetlosmeđa pokorica. U tom svetlucavom zelenilu i crni šatori njegove braće bili
su prekriveni tananim skramama leda.
Znači, iza Zida ipak postoje čarolije. Tad shvati da misli na sestre, možda zato
što je ih je prošle noći sanjao. Sansa bi to nazvala mađijom i suze bi joj ispunile
oči od tog čuda, ali bi Arja istrčala smejući se i vičući, u želji da sve dodirne.
„Lorde Snežni?“ začu on. Tiho i smemo. Okrenu se.
Na vrhu stene pod kojom je proveo noć čučala je devojka od juče, ona sa
zečevima, umotana u plašt, toliko velik da se jedva u njemu nazirala. Semov plašt,
smesta shvati Džon. Zašto ona nosi Semov plašt? „Debeli mi je rеko da ću te ovde
naći, moj gospodaru“, reče ona.
„Zeca smo pojeli, ako si zbog njega došla.“ Od tog priznanja obuze ga čudan
osećaj sramote.

„Stari lord Vrana, onaj sa pticom što priča, dao je Krasteru samostrel vredan
stotinu zečeva.“ Ruke joj se sklopiše preko ispupčenog stomaka. „Је li to istina,
moj gospodaru? Jesi ti kraljev brat?“
„Polubrat“, priznade on. „Ја sam kopile Neda Starka. Moj brat Rob je Kralj na
Severu. Zašto si došla?“
„Debeli, onaj Sem, on mi je rеko da te potražim. Dao mi je ovaj plašt, da me ne
prepoznaju.“
„Zar se Kraster neće ljutiti na tebe?“
„Moj otac je prošle noći popio previše vina lorda Vrane. Prespavaće dobar deo
dana.“ Dah joj se maglio u vazduhu, u kratkim nemirnim oblačićima. „Ljudi kažu da
kralj deli pravdu i štiti slabe.“ Ona poče da silazi sa stene, nespretno, ali je led bio
klizav, i noga joj se omače. Džon je uhvati pre nego što je pala i pomože joj da
bezbedno siđe. Žena kleče na ledenu zemlju. „Moj gospodaru, molim te...“
„Nemoj ništa da me moliš. Vrati se u svoj dvor, ne bi trebalo da si ovde.
Naređeno nam je da ne pričamo s Krasterovim ženama.“
„Ne moraš sa mnom da pričaš, moj gospodaru. Samo me povedi sa sobom kada
krenete, to je sve što tražim.“
Sve što traži, pomisli on. Kao da to nije ništa.
„Biću... biću ti žena, ako želiš. Moj otac, on ih sada ima devetnaest, jedna manje
mu ništa ne znači.“
„Crna braća su zakleta da nikada ne uzimaju žene, zar ne znaš za to? A osim
toga, mi smo gosti u dvoru tvoga oca.“
„Ti nisi“, reče ona. „Gledala sam. Nisi jeo za njegovim stolom, nisi spavo kraj
njegove vatre. Nije ti pružio gostinska prava, tako da prema njemu nemaš obaveza.
Moram da odem radi bebe.“
„Ne znam čak ni kako se zoveš.“
„Fili, tako mi je dao ime. Po divljem karanfilu.“
„То je lepo.“ Sećao se kako mu je Sansa jednom rekla da to treba da kaže svaki
put kada mu gospa saopšti svoje ime. Devojci nije mogao da pomogne, ali će joj
možda ljubaznost prijati. „Ti se to bojiš Krastera, Fili?“
„Zbog bebe, ne zbog mene. Ako je žensko, to i nije loše, malo će poodrasti, i on
će njom da se oženi. Ali Nela kaže da je muško, a ona ih je rodila šestoricu, i zna o
tome. On dečake daje bogovima. Kada bela studen dođe, daje ih, a u poslednje
vreme ona dolazi sve češće. Zato je počeo da im daje i ovce, mada voli ovčetinu.
Samo, sada više nema ovaca. Na red će doći psi, sve dok...“ Ona obori oči i
pogladi stomak.
„Kakvim bogovima?“ Džon shvati da u utvrdi sem Krastera nije video ni jednog
jedinog dečaka ili muškarca.
„Hladnim bogovima“, reče ona. „Onima u noći. Belim senkama.“
I iznenada se Džon ponovo obre u Kuli lorda zapovednika. Odsečena šaka

puzala mu je uz list, a kada ju je strgao vrhom dugačkog mača, ležala je grčeći se,
prsti su se stezali i opuštali. Mrtvac je ustao na noge, plavih očiju blistavih na tom
raspolućenom i natečenom licu. Komadi pokidanog mesa visili su mu iz velike rane
na trbuhu, ali krvi nije bilo.
„Kakve su im boje oči?“ upita je on.
„Plave. Svetle kao plave zvezde, i jednako hladne.“
Ona ih je videla, pomisli on. Kraster je lagao.
„Hoćeš li me povesti? Samo do Zida...“
„Ne idemo na Zid. Jašemo na sever, na Mensa Rajdera i te Tuđine, te bele senke
i njihove utvare. Mi ih tražimo, Fili. Tvoje dete neće biti bezbedno s nama.“
Strah joj se jasno video na licu. „Ipak ćete se vratiti. Kada završite s
ratovanjem, proći ćete opet ovim putem.“
„Možda.“ Ako iko od nas preživi. „То će odlučiti Matori Medved, onaj koga
zoveš lord Vrana. Ja sam samo njegov štitonoša. Ne biram ja put kojim ćemo
jahati.“
„Ne.“ Jasno je čuo poraz u njenom glasu. „Žao mi je što ti smetam, moj
gospodaru. Samo... kažu da kralj brani ljude, i pomislila sam...“ Očajna, ona
potrča, a Semov plašt je mahao za njom poput velikih crnih krila.
Džon ju je gledao kako odlazi, a radost zbog krhke jutarnje lepote nestade.
Prokleta bila, pomisli on ozlojeđeno, i dvaput proklet bio Sem što mi ju je poslao.
Šta je mislio, kako ja mogu da joj pomognem? Ovde smo da se borimo protiv
divljana, ne da ih spasavamo.
Drugi ljudi su izlazili iz svojih skloništa, zevajući i protežući se. Čarolija je već
bledela, blistavi led se pod svetlošću izlazećeg sunca pretvarao u običnu rosu.
Neko založi vatru; osećao je miris dima kako lebdi kroz drveće, i miris pečene
slanine. Džon skide plašt i udari njime po steni, razbivši tanku pokoricu leda koja
se nahvatala preko noći, a onda uze Dugačku kandžu i prebaci je preko ramena. Na
nekoliko koraka odatle pusti vodu u smrznuti grm, a pišaćka mu je dizala paru u
hladnom vazduhu i topila led gde god je padala. Nakon toga je zavezao čakšire od
crne vune i krenuo za mirisima.
Među braćom okupljenom oko vatre bili su i Gren i Diven. Hejk pruži Džonu
izdubljen okrajak hleba napunjen prepečenom slaninom i komadima usoljene ribe
podgrejane u otopljenoj masti. On ih smaza dok je slušao Divena kako se hvali da
je prošle noći imao tri Krasterove žene.
„Е, baš nisi“, reče Gren, „ја bih te vido.“
Diven ga nadlanicom ćušnu po uhu. „Ti? Vido? Ti si slep ko meštar Emon. Nisi
čak vido ni onog medveda?“
„Kog medveda? Je li to dolazio medved?“
„Uvek se nađe neki medved“, objavi Žalobni Ed, svojim uobičajenim tonom
mračne pomirenosti sa sudbinom. „Jedan mi je ubio brata kad sam bio mlad. Nakon

toga je nosio njegove zube oko vrata na kožnoj uzici. A to su bili dobri zubi, bolji
od mojih. Ja sa zubima imam samo nevolje.“
„Је li Sem prošle noći spavao u dvoru?“ upita ga Džon.
„Ne bih to nazvao spavanjem. Zemlja je bila tvrda, rogozine su jezivo smrdele,
a moja braća jezivo hrču. Pričaj o medvedima šta hoćeš, ali nijedan ne reži tako
grozno kao Mrki Bernar. Ipak, bilo mi je toplo. Neki psi su se noću uspuzali na
mene. Plašt mi je taman bio skoro suv kada ga je jedan zapišao. Ili je to možda bio
Mrki Bernar. Da li ste primetili kako je kiša stala istog trenutka kad sam ja našao
krov nad glavom? Počeće ponovo, sad kada sam napolju. I bogovi i psi vole da
pišaju na mene.“
„Idem da vidim lorda Mormonta“, reče Džon.
Kiša jeste stala, ali je dvorište i dalje bilo kaljuga od plitkih jezeraca i žitkog
blata. Crna braća su sklapala šatore, hranila konje i žvakala komade usoljene
govedine. Tragači Džarmena Bakvela pritezaii su kolane pred polazak. „Džone!“
pozdravi ga Bakvel iz sedla. „Dobro naoštri taj svoj mač- kopile. Uskoro će nam
zatrebati.“
Krasterov dvor bio je mračan i posle zore. Unutra, noćne baklje su tinjale, i bilo
je teško znati da je sunce izašlo. Gavran lorda Mormonta ga prvi primeti kada uđe.
Tri lenja zamaha velikih crnih krila, i on se smesti na vrhu balčaka Dugačke
kandže. „Kukuruza?“ On gricnu uvojak Džonove kose.
„Ne obaziri se na tog nesrećnog prosjaka od ptice, Džone, upravo mi je pojeo
pola slanine.“ Matori Medved je sedeo za Krasterovim stolom, doručkujući prženi
hleb, slaninu i ovčju kobasicu, zajedno sa ostalim starešinama. Krasterova nova
sekira ležala je na stolu, a zlatne gravure blago su se presijavale pod svetlom
baklji. Vlasnik joj je, obeznanjen, ležao izvaljen na tavanu, ali su sve žene bile
budne, išle su naokolo i služile. „Kakav nam je dan svanuo?“
„Hladan, ali je kiša stala.“
„Vrlo dobro. Postaraj se da mi konj bude osedlan i spreman. Hoću da krenemo
za sat vremena. Jesi li jeo? Kraster služi jednostavnu hranu, ali obilnu.“
Neću jesti Krasterovu hranu, odluči on iznenada. „Doručkovao sam s ostalima,
moj gospodaru.“ Džon otera gavrana s Dugačke kandže. Ptica doskakuta nazad na
Mormontovo rame, gde se uredno posra. „Mogao si to da uradiš i na Snežnom, a ne
da čuvaš za mene“, progunđa Matori Medved. Gavran zagrakta.
Džon nađe Sema iza dvora kako stoji sa Fili kraj skršene kućice za zečeve.
Pomagala mu je da navuče plašt, ali pobeže kada ugleda Džona. Sem ga pogleda s
uvređenim prekorom. „Mislio sam da ćeš joj pomoći.“
„А kako to da uradim?“ upita Džon oštro. „Da je povedem s nama, umotanu u
tvoj plašt? Zapoveđeno nam je da ne...“
„Znam“, reče Sem postiđeno, „ali je bila uplašena. Ja znam šta znači strah.
Rekao sam joj...“ On proguta knedlu.
„Šta? Da ćemo je povesti sa sobom?“

Semovo debelo lice obli vatreno crvenilo. „Kad se budemo vraćali.“ Nije smeo
da pogleda Džona u oči. „Treba da se porodi.“
„Seme, da nisi potpuno sišao s uma? Možda se čak nećemo ni vratiti ovim
putem. A i ako se vratimo, misliš da će te Matori Medved pustiti da otmeš jednu od
Krasterovih žena?“
„Mislio sam... možda ćemo se dotle nečega setiti...“
„Nemam vremena za ovo, moram da otimarim i osedlam konje.“ Džon ode
jednako zbunjen koliko i besan. Semovo srce bilo je veliko kao i on sam, ali je, bez
obzira na silnu načitanost, ponekad umeo da bude glup kao Gren. Bilo je to
nemoguće, a pride i nečasno. A zašto te je onda toliko sramota ?
Džon zauze uobičajeni položaj kraj Mormonta dok je Noćna straža prolazila kraj
lobanja na Krasterovoj kapiji. Krenuše na sever i zapad niz vijugavu životinjsku
stazu. Otopljeni led kapao je svuda oko njih, kao nekakva spora kiša, sa svojom
naročitom, tihom muzikom.
Severno od imanja tekao je nabujao potok, prepun lišća i komada drveta, ali su
tragači našli gaz, i povorka je mogla da ga pređe. Voda je dopirala konjima do
trbuha. Duh je preplivao i izašao na suprotnu obalu s belim krznom s kog je kapala
smeđa voda. Kada se stresao, isprskavši vodom i blatom sve oko sebe, Mormont
ne reče ništa, ali mu na ramenu gavran besno zagrakta.
„Moj gospodaru“, tiho reče Džon dok su ponovo zalazili u zagrljaj šume.
„Kraster nema ovaca. A nema ni sinova.“
Mormont ne odgovori.
„U Zimovrelu nam je jedna služavka pričala priče“, nastavi Džon. „Govorila je
da postoje divljani koji bi legali s Tuđinima i rađali poluljudsku decu.“
„Bapske priče. Zar ti Kraster ne liči na čoveka?“
Ne, i to po mnogo čemu. „On daje sinove šumi.“
Dugačka tišina. Onda: „Da.“
„Da“, promrmlja gavran, šepureći se. „Da, da, da.“
„Znao si?“
„Smolvud mi je rekao. Odavno. Svi izvidnici to znaju, mada retko koji o tome
govori.“
„Da li je i moj stric znao?“
„Svi izvidnici“, ponovi Mormont. „Misliš da treba da ga sprečim. Da ga ubijem,
ako se mora.“ Matori Medved uzdahnu. „Kad bi on samo želeo da se otarasi
gladnih usta, rado bih slao Jorena ili Konvisa po dečake. Mogli bismo da ih
podignemo za crno, i Straža bi bila jača za njih. Ali divljani se klanjaju surovijim
bogovima nego ti ili ja. Ti dečaci su Krasterove žrtve. Njegove molitve, ako ti je
tako lakše da shvatiš.“
Molitve njegovih žena sigurno su drugačije, pomisli Džon.
„Kako si ti za to saznao?“ upita ga Matori Medved. „Od neke Krasterove žene?“

„Da, moj gospodaru“, priznade Džon. „Radije ne bih da ti kažem od koje. Bila
je uplašena i tražila je pomoć.“
„Svet je pun ljudi koji traže pomoć, Džone. Kada bi samo neki od njih skupili
hrabrosti da pomognu sami sebi. Kraster je i sada izvaljen na tavanu, smrdi na
vino, i u dubokoj je nesvesti. Na stolu dole leži oštra nova sekira. Da sam ja na
njihovom mestu, dao bih joj ime’Uslišena molitva’ i okončao celu priču.“
Da. Džon pomisli na Fili. Nju i njene sestre. Bilo jh je devetnaest, a Kraster je
bio sam, ali...
„А ipak bi nama svanuo crn dan kada bi Kraster umro. Tvoj stric bi mogao da ti
ispriča koliko je puta za naše izvidnike Krasterova utvrda značila razliku između
života i smrti.“
„Moj otac...“ On zastade.
„Nastavi, Džone. Reci šta si hteo.“
„Otac mi je jednom rekao da neke ljude ne vredi imati“, završi Džon. „Surov ili
nepravedan vazal obeščašćuje svog gospodara sizerena, kao i samog sebe.“
„Kraster je svoj čovek. On nam se ni na šta nije zakleo. Niti podleže našim
zakonima. Tvoje srce je plemenito, Džone, ali iz ovoga moraš da izvučeš pouku.
Mi ne možemo da popravimo ovaj svet. Ne postojimo radi toga. Noćna straža mora
da bije druge bitke.“
Druge bitke. Da. To moram da zapamtim. „Džarmen Bakvel kaže da će mi
možda uskoro zatrebati mač.“
„Stvarno?“ Mormontu to ne beše pravo. „Kraster je prošle noći slično govorio, i
potvrdio je dovoljno mojih strahova, tako da sam na njegovom podu proveo besanu
noć. Mens Rajder prikuplja svoj narod u Ledenkandžama. Zato su sela prazna. Istu
priču je čuo i ser Denis Malister od divljanina koga su njegovi ljudi zarobili u
Klancu, ali nam je Kraster kazao i gde, a to je velika razlika.“
„Da li pravi grad, ili vojsku?“
„Е, to je dobro pitanje. Koliko uopšte ima divljana? Koliko muškaraca
sposobnih za rat? Niko to ne zna zasigurno. Ledenkandže su surove, negostoljubive,
ledena i kamenita pustoš. Na njima veliko mnoštvo ne može dugo da opstane.
Vidim samo jednu svrhu tog okupljanja. Mens Rajder hoće da krene na jug, u
Sedam kraljevstava.“
„Divljani su i ranije upadali u kraljevstvo.“ Džon je u Zimovrelu slušao priče i
od Stare Nen i od meštra Luvina. „Rejmun Crvenobradi ih je poveo na jug u vreme
dede mog dede, a pre njega je postojao i kralj po imenu Bel Bard.“
„Da, a davno pre njih došli su Rogati Gospodar i braća kraljevi Gendel i Gom,
a u drevna vremena Džoramun, koji je dunuo u Rog Zime i probudio divove iz
zemlje. Svi su se oni skršili o Zid, ili ih je skršila sila Zimovrela na drugoj strani...
ali je danas Noćna straža samo senka svoje nekadašnje snage, a ko je osim nas
ostao da se suprotstavi divljanima? Gospodar Zimovrela je mrtav, a naslednik mu
je odveo svu svoju vojsku na jug da se bori s Lanisterima. Divljani možda više

nikada neće imati ovakvu priliku. Ja poznajem Mensa Rajdera, Džone. On je
krivokletnik, da... ali ima oči da vidi, a niko se nikada nije usudio da ga nazove
kukavicom.“
„Šta ćemo da radimo?“ upita Džon.
„Naći ćemo ga. Borićemo se s njim. Zaustavićemo ga.“
Tri stotine, pomisli Džon, protiv besa divljine. Prsti su mu se skupljali i
opuštali.

TEON
Bila je lepotica, bez sumnje. Ali prva ti je uvek najlepša, pomisli Teon
Grejdžoj.
„Е, to je lep osmeh“, začu se ženski glas iza njega. „Mladom gospodaru se
dopada kako izgleda, zar ne?“
Teon se okrenu da je dobro odmeri. Dopalo mu se ono što je video.
Gvozdenrođena, znao je; vitka i dugonoga, kratke crne kose, vetrom opaljene kože,
snažnih sigurnih ruku, s bodežom o pojasu. Nos joj je bio prevelik i preoštar za
usko lice, ali je osmeh sve nadoknađivao. Činilo mu se da je koju godinu starija od
njega, ali da joj nije više od dvadeset i pet. Kretala se kao da je naviknuta na
palubu pod nogama.
„Da, ona je lep prizor“, reče joj on, „mada nije tako lepa kao što si ti.“
„Oho!“ Ona se osmehnu. „Bolje da se pričuvam. Gospodar ima meden jezik.“
„Probaj ga pa vidi.“
„Znači tako?“ reče ona, smelo ga gledajući. Bilo je žena na Gvozdenim ostrvima
- ne mnogo, ali ih je ipak bilo - koje su plovile na dugačkim brodovima, kraj svojih
ljudi, i pričalo se da su ih so i more menjali, davali im muške prohteve. „Zar si
toliko dugo bio na moru, mladi gospodaru? Ili tamo odakle si došao nije bilo
žena?“
„Bilo je dovoljno žena, ali nijedne nalik tebi.“
„А kako to znaš kakva sam ja?“
„Oči mi vide tvoje lice. Uši mi čuju tvoj smeh. A kita mi se na tebe digla kao
katarka.“
Žena mu se približi i prisloni mu šaku na prepone. „Ра, bar nisi lažov“, reče,
stegnuvši ga kroz platno. „Koliko te boli?“
„Žestoko.“
„Siroti gospodičić.“ Ona ga pusti i koraknu unazad. „Ipak, ja sam udata žena, i
odnedavno trudna.“
„Bogovi su milostivi“, reče Teon. „Onda nema izgleda da ti podarim kopile.“
„Ipak, moj čovek ti ne bi rekao hvala.“
„Ne, ali ti možda bi.“
„А zašto tako misliš? Imala sam ja gospodare i ranije. Isti su kao i drugi ljudi.“
„Da li si ikada imala princa?“ upita je on. „Kada budeš izborana i seda, i sise ti
budu visile do pola stomaka, moći ćeš deci svoje dece da pričaš kako si jednom
volela kralja.“
„Ора, sada, znači, pričamo o ljubavi? A ja mislila da je reč samo o kitama i
picama.“
„Ti želiš ljubav?“ Shvatio je da mu se cura dopada, ko god da je bila; prijao mu

je njen britak um, odudarao je od vlažne i mračne Hridi. „Da nazovem svoju lađu
po tebi, i sviram ti harfu, i držim te u kuli u zamku, obučenu u dragulje, kao
princezu u pesmi?“
„Trebalo bi da nazoveš svoju lađu po meni“, reče ona, ne obazirući se na
ostalo. „Ја sam je sagradila.“
„Sigrin ju je sagradio. Brodograditelj mog gospodara oca.“
„Ја sam Esgred. Kći Ambrodova, i žena Sigrinova.“
Nije znao da Ambrod ima kći, niti Sigrin ženu... ali je mlađeg brodograditelja
sreo samo jednom, a starijeg se jedva i sećao. „Previše si ti dobra za Sigrina.“
„Oho! Sigrin mi kaže da je ova lađa previše dobra za tebe.“
Teon se naroguši. „Znaš li ti ko sam ja?“
„Princ Teon od kuće Grejdžoja. Ko bi drugi bio? Reci mi pravo, moj gospodaru,
kako ti se dopada, ta tvoja nova devica? Sigrin će hteti da zna,“ Dugačka lađa bila
je tako nova da je još mirisala na smolu i katran. Stric Eron će je blagosloviti sutra
ujutru, ali je Teon dojahao iz Hridi da je pogleda pre porinuća. Nije bila tako
velika kao Džinovska sipa lorda Belona ili Gvozdena pobeda strica Viktariona, ali
je delovala hitro i opasno, čak i onako podignuta na drvenu skelu; vitak crni trup
stotinu stopa dugačak, jedan visoki jarbol, pedeset dugačkih vesala, paluba
dovoljno prostrana za stotinu ljudi... a na pramcu, veliki gvozdeni ovan u obliku
vrha strele. „Sigrin me nije razočarao“, priznade on. „Da li je brza kao što
izgleda?“
„I brža - ali samo za gospodara koji zna kako njom da upravlja.“
„Prošlo je nekoliko godina otkako sam jedrio brodom.“ A nikada nisam bio
kapetan, ako ćemo pravo. „Ipak, ja sam Grejdžoj, i gvozdenčovek. More mi je u
krvi.“
„А krv će ti biti u moru, ako budeš jedrio kao što pričaš“, reče mu ona.
„Nikada ne bih zlostavljao tako lepu devicu.“
„Lepu devicu?“ Ona se nasmeja. „Pre bih rekla da je ona morska kučka.“
„Eto, sada si joj nadenula ime. Morska kučka.“
To ju je zabavljalo; video je iskru u tamnim očima. „А kažeš da si joj dao ime
po meni“, reče ona povređeno i prekorno.
„I jesam.“ On je uhvati za ruku. „Pomozi mi, moja gospo. U zelenim zemljama
veruju da trudna žena donosi sreću čoveku koji je odvede u krevet.“
„А šta oni u zelenim zemljama znaju o lađama? Ili ženama, kad smo već tu?
Osim toga, nekako mi se čini da si to upravo izmislio.“
„Ako priznam, da li ćeš me i dalje voleti?“
„I dalje? Kada sam te to pa volela?“
„Nikada“, priznade on, „ali pokušavam da to ispravim, mila moja Esgred. Vetar
je hladan. Dođi na moju lađu i pusti da te zagrejem. Sutra će moj stric Eron izliti
morsku vodu na njen pramac i promumlaće molitvu Utopljenom bogu, ali bih je ja

radije blagoslovio mlekom iz mojih prepona, i tvojih.“
„Utopljenom bogu se to možda ne bi dopalo.“
„Jebeš Utopljenog boga. Ako nam bude smetao, utopiću ga ponovo. Za dve
nedelje idemo u rat. Hoćeš da me pošalješ u boj sveg izmučenog čežnjom?“
„Rado.“
„Okrutna device! Brod mi ima dobro ime. Ako ga, neutešan, navedem na stene,
krivica će biti samo tvoja.“
„Ovim nameravaš da krmaniš?“ Esgred ponovo pređe rukom preko njegovih
prepona i osmehnu se kada joj prst kliznu preko gvozdene izbočine njegove
muškosti.
„Dođi nazad u Hrid sa mnom“, reče on iznenada, misleći: Šta li će reći lord
Belon? Pa zašto bi me za to bilo briga? Odrastao sam čovek, ako hoću da
dovedem ženu u krevet, to se ne tiče nikoga sem mene.
„А šta bih ja radila u Hridi?“ Ruka joj se zadrža gde je bila.
„Moj otac noćas priređuje gozbu za kapetane.“ Priređivao ih je svake noći, dok
je čekao da se svi okupe, ali Teon nije video razloga da joj sve to kaže.
„Hoćeš da ti ja budem kapetan jednu noć, moj gospodaru prinče?“ Tako opak
osmeh nikada ranije nije video na ženskom licu.
„Možda. Kada bih bio siguran da ću s tobom stići do luke.“
„Vidiš, ja znam koja strana vesla ide u more, i od mene nema bolje s konopima i
čvorovima.“ Jednom rukom mu razveza učkur čakšira, a onda se iskezi i lagano
zakorači unazad. „Šteta što sam udata žena, i odnedavno trudna.“
Smeten, Teon zaveza učkur. „Moram da krenem natrag u zamak. Ako ne pođeš sa
mnom, mogu zbog tuge da zalutam, i sva ostrva će me oplakivati.“
„То ne smemo da dozvolimo... ali ja nemam konja, moj gospodaru.“
„Uzmi konja mog štitonoše.“
„Ра da ostavim sirotana da pešači čak do Hridi?“
„Onda jaši na mom.“
„О, znam da bi ti se to dopalo!“ Opet taj osmeh. „А gde bih jahala, iza, ili
ispred tebe?“
„Možeš da biraš.“
„Najviše volim da budem odozgo.“
Gde je ova cura bila čitavog mog života? „Dvor mog oca mračan je i sumoran.
Potrebna mu je Esgred da rasplamsa vatre.“
„Mladi gospodar ima meden jezik.“
„Zar nismo time počeli?“
Ona diže ruke u vazduh. „А time ćemo i završiti. Esgred je tvoja, mili prinče.
Vodi me u svoj zamak. Daj mi da vidim kako se tvoja ponosna kula diže iz mora.“
„Konja sam ostavio u krčmi. Hajdemo.“ Pođoše zajedno niz obalu, i kada je
Teon uhvati za ruku, ona se ne otrže. Dopadalo mu se kako hoda; u njenom koraku

bilo je smelosti, istovremeno se šepurila i njihala, što je nagoveštavalo da će biti
jednako smela i u krevetu.
U Gospodluci je vladala gužva kakvu nikada ranije nije video: behu je
preplavile posade dugačkih brodova načičkanih uz šljunkovitu obalu i usidrenih
dalje na pučini. Gvozdenljudi nisu savijali koleno ni često ni lako, ali Teon primeti
da i veslači i varošani postaju tihi u njihovoj blizini i s poštovanjem ga
pozdravljaju, obarajući glavu. Konačno su naučili ko sam, pomisli. A i krajnje je
vreme bilo.
Lord Gudbrader od Velikog Vika stigao je prethodne noći sa svojom glavninom,
bezmalo četrdeset dugačkih brodova. Njegovi ljudi bili su svuda naokolo, jasno
uočljivi, s prugastim lentama od kozje dlake. Po krčmi se pričalo da golobradi
momci s lentama ne silaze s kurvi Otera Šepavog. Što se Teona ticalo, momci su
mogli slobodno da navale. Nadao se da nikada neće videti neku prljaviju jazbinu
punu drolja. Sadašnja družbenica bila mu je mnogo više po ukusu. To što beše
udata za brodograditelja njegovog oca, a priđe i trudna, samo mu je još više
rasplamsavalo želju.
„Је li moj gospodar princ počeo da bira svoju posadu?“ upita Esgred dok su išli
ka štali. „Но, Plavozubi!“ doviknu ona jednom pomorcu u prolazu, visokom čoveku
u prsluku od medveđe kože i kacigi s krilima gavrana. „Kako ti je mlada?“
„Otekla od deteta, i spominje blizance.“
„Zar već?“ Esgred se osmehnu svojim opakim osmehom. „Brzo si zamočio veslo
u more.“
„Da, i veslao, i veslao i veslao“, zagrme čovek.
„Krupan čovek“, primeti Teon. „Plavozubi, tako beše? Da odaberem njega za
svoju Morsku kučku?“
„Samo ako nameravaš da ga uvrediš. Plavozubi ima svoj dobri brod.“
„Predugo sam bio odsutan da bih ih sve poznavao“, priznade Teon. Potražio je
neke prijatelje s kojima se igrao kao dete, ali su ili otišli, ili umrli, ili izrasli u
strance. „Moj stric Viktarion mi je pozajmio svog krmanoša.“
„Rimolfa Olujpijanog? Dobar čovek, samo dok je trezan.“ Ona vide još neka
poznata lica, pa dobaci trojci u prolazu: „Alere, Karle! Gde ti je brat, Skite?“
„Bojim se da je Utopljenom bogu zatrebao snažan veslač“, odgovori zdepasti
čovek brade prošarane sedinom.
„Hoće da kaže kako se Eldis napio previše vina i debela stomačina mu je prsla“,
reče mladić ružičastih obraza kraj njega.
„Što je mrtvo nikada neće umreti“, reče Esgred.
„Što je mrtvo nikada neće umreti.“
Teon promrmlja reči zajedno s njima. „Tebe kao da svi znaju“, reče on ženi
kada muškarci nastaviše dalje.
„Svi vole brodograditeljevu ženu. Bolje im je tako, ako ne žele da im brod

potone. Ako ti trebaju ljudi za veslače, ova trojica nisu tako loši.“
„U Gospodluci ima dosta snažnih ruku.“ Teon je mnogo o tome razmišljao.
Želeo je borce, i ljude koji će biti odani njemu, a ne njegovom gospodaru ocu ili
stričevima. Trenutno je igrao ulogu poslušnog mladog princa, u iščekivanju da lord
Belon u celosti otkrije svoje planove. Ali ako se ispostavi da mu se ti planovi ili
njegova uloga u njima ne dopadaju, onda...
„Sama snaga nije dovoljna. Za najveću brzinu, vesla dugačkog broda moraju da
rade kao jedno. Ako znaš šta radiš, odabraćeš ljude koji su i ranije veslali
zajedno.“
„Mudar savet. Možda ćeš mi pomoći da ih nađem.“ Nek veruje da želim njenu
pamet, žene to vole.
„Možda. Ako budeš dobar prema meni.“
„А kakav bih mogao da budem?“
Teon ubrza korake dok su se približavali Mirahamu, koji se prazan ljuljuškao
kraj keja. Njegov kapetan bio je pokušao da isplovi pre dve sedmice, ali lord
Belon to nije dozvolio. Nijednom trgovcu koji je pristao u Gospodluci nije
dozvoljeno da ponovo isplovi; njegov otac nije želeo da vesti o okupljanju
dugačkih brodova stignu do kopna pre nego što bude spreman da udari.
„Moj gospodaru“, pozva molećiv glas s prednje palube trgovačke lađe.
Kapetanova kći naginjala se preko ograde, piljeći za njim. Otac joj beše zabranio
da stupi na kopno, ali kada god bi Teon došao u Gospodluku video bi je kako se
sva nesrećna šeta po palubi. „Moj gospodaru, samo tren“, viknu ona za njim. „Ako
je po volji mom gospodaru...“
„Da li je bila?“ upita Esgred dok je Teon hitao duž koge. „Ро volji mom
gospodaru?“
Nije video zašto da pred njom bude smeran. „Izvesno vreme. Sada hoće da mi
bude slana žena.“
„Oho! Pa, malo soli joj ne bi škodilo, u to nema sumnje. Previše je mekana i
bljutava. Ili možda grešim?“
„Ne grešiš.“ Mekana i bljutava. Tačno tako. Kako samo zna?
Beše rekao Veksu da ga čeka u krčmi. Zajednička prostorija bila je tako
pretrpana da je Teon morao da se progura kroz vrata. Nije bilo ni jednog jedinog
slobodnog mesta, kako za klupama tako ni za stolovima. A nije video ni svog
štitonošu. „Vekse!“ viknu on da nadjača žagor i zveckanje posuđa. Ako je opet kod
neke od onih šugavih kurvi, odraću ga živog, mislio je, kada konačno ugleda
momka kako se kocka u blizini kamina... a i pobeđuje, sudeći po gomili novčića
pred njim.
„Vreme je da se krene“, objavi Teon. Kada se momak ne osvrnu na njega, on ga
uhvati za uho i odvuče ga od igre. Veks zgrabi šaku novčića i pođe bez reči. To se
Teonu kod njega najviše dopadalo. Većina štitonoša imala je dugačak jezik, ali je
Veks bio rođen nem... što mu nije smetalo da bude mnogo pametniji nego što bi

jedan dvanaestogodišnjak imao prava da bude. Bio je vanbračni sin jednog
polubrata lorda Botlija. Prilikom kupovine konja, Teon je kao deo cene prihvatio i
novog štitonošu.
Kada Veks vide Esgred, oči mu se razrogačiše. Čovek bi pomislio da nikada
ranije nije video ženu, pomisli Teon. „Esgred će jahati sa mnom u Hrid. Osedlaj
konje, i nemoj da se vučeš.“
Momak je jahao na mršavom konjiću iz štale lorda Belona, ali je Teonova
životinja bila nešto sasvim drugo. „Gde si našao tog paklenog ata?“ upita Esgred
kada ga vide, ali je po njenom smehu znao da je ostavio dobar utisak.
„Lord Botli ga je kupio u Lanisgradu prošle godine, ali se pokazao kao prevelik
zalogaj za njega, tako da ga je rado prodao.“ Gvozdena ostrva bila su previše mala
i kamenita za odgoj dobrih konja. Većina ostrvljana su u najboljem slučaju bili
osrednji jahači, snalazili su se mnogo bolje na palubi dugačkog broda nego u sedlu.
Čak su i lordovi jahali brdske konjiće ili čupave ponije s Harloua, a volovske
zaprege bile su mnogo češće od kočija. Običan svet, odveć siromašan bilo za jedno
bilo za drugo, sam je vukao plugove kroz posnu, kamenitu zemlju.
Međutim, Teon beše proveo deset godina u Zimovrelu, i nije nameravao da ide u
rat bez dobrog konja pod sobom. Ispostavilo se da je pogrešna procena lorda
Botlija bila srećna za Teona: pastuv naravi crne kao što mu crna beše dlaka, veći
od turnirskog, ali ne baš veliki kao većina ratnih konja. Pošto Teon nije bio toliko
krupan kao većina vitezova, to mu je savršeno odgovaralo. Iz pastuvovih očiju
izbijala je vatra. Kada je upoznao svog novog vlasnika, otkrio je zube i pokušao da
mu odgrize pola lica.
„Ima li ime?“ upita Esgred Teona dok je uzjahivao.
„Smeško.“ On joj pruži ruku, pa je diže pred sebe, tako da može da je obgrli dok
su jahali. „Nekada sam poznavao čoveka koji mi je rekao da se smejem pogrešnim
stvarima.“
„Da li je to istina?“
„Samo po merilima onih koji se ničemu ne smeju.“ On pomisli na oca i strica
Erona.
„Da li se sada smeškaš, moj gospodaru prinče?“
„О, da.“ Teon pruži ruke oko nje da bi dohvatio uzde. Bila je gotovo iste visine
kao i on. Kosu je baš mogla uskoro i da opere, i imala je izbledeo ružičast ožiljak
na lepom vratu, ali mu se dopadao njen miris, miris soli i znoja i žene.
Izgledalo je da će putovanje nazad u Hrid biti mnogo zanimljivije nego što je
bilo putovanje iz Hridi.
Kada dobro odmakoše od Gospodluke, Teon joj stavi ruku na grudi. Esgred je
skloni. „Bolje drži obe ruke na uzdama, ili će nas ova tvoja crna zver oboje zbaciti
i nasmrt izgaziti.“
„Od toga sam ga odučio.“ Zabavljen, Teon se neko vreme pristojno ponašao,
prijatno ćaskajući o vremenu (sivom i oblačnom, kakvo je bilo još otkad je došao,

s čestim kišama) i pričajući joj o ljudima koje je ubio u Šaputavoj šumi. Kada je
stigao do dela o tome kako mu je tek ovoliko nedostajalo da dođe i do samog
Kraljeubice, ponovo je kliznuo rakom tamo gde je već jednom bila. Grudi su joj
bile male, ali mu se dopadala njihova čvrstoća.
„Ne treba ti to, moj gospodaru prinče.“
„О, i te kako mi treba.“ Teon je stisnu.
„Štitonoša te gleda.“
„Neka ga. Veruj mi da neće nikome reći ni reč.“
Esgred skloni njegove prste s grudi. Ovog puta ga je čvrsto stegla i nije ga
puštala. Imala je snažne ruke.
„Volim žene koje čvrsto stežu.“
Ona prezrivo frknu. „Ne bi se reklo, po onoj curi na obali.“
„Ne sudi o meni po njoj. Bila je jedina žena na brodu.“
„Pričaj mi svom ocu. Da li će mi ljubazno poželeti dobrodošlicu u zamak ?“
„Zašto bi? Jedva da je i meni poželeo dobrodošlicu, svojoj vlastitoj krvi,
nasledniku Hridi i Gvozdenih ostrva.“
„Stvarno si naslednik?“ upita ona blago. „Priča se da imaš stričeve, braću,
sestru.“
„Braća su mi odavno mrtva, a sestra... pa, kažu da je Ašina najdraža odora
verižnjača koja joj seže do ispod kolena, a da ispod nosi rublje od tvrde kože. Ali
muška odeća neće od nje stvoriti muškarca. Upotrebiću je za dobro bračno
savezništvo kada pobedimo u ratu, ako budem mogao da nađem muškarca koji će je
hteti. Koliko se sećam, imala je nos kao kljun lešinara, bubuljičavo lice i grudi
ravne kao dečak.“
„Sestru možeš da udaš“, primeti Esgred, „ali ne i stričeve.“
„Moji stričevi...“ Teonovo pravo bilo je jače od prava trojice braće njegovog
oca, ali je žena ipak dotakla bolno mesto. Na ostrvima nije bila retkost da snažni,
ambiciozni stric otme bratancu njegova prava, a obično ga uzgred i ubije. Ali ja
nisam slab, reče Teon sebi, a nameravam još da ojačam pre nego što mi otac
umre. „Moji stričevi mi nisu pretnja“, objavi on. „Еrоn je pijan od morske vode i
bogobojažljivosti. Živi samo za svog boga...“
„Svog boga? Ne i tvog?“
„I mog. Što je mrtvo ne može umreti.“ On se slabašno osmehnu. „Ako budem
glumio pobožnost koju od mene zahteva, Mokrokosi mi neće smetati. A moj stric
Viktarion...“
„Lord kapetan Gvozdene flote, i nadaleko čuven ratnik. Čula sam kako po
pivnicama pevaju o njemu.“
„Za vreme očeve bune, odjedrio je u Lanisgrad s mojim stricem Juronom i
spalio lanistersku flotu u sidrištu“, priseti se Teon. „Plan je, međutim, bio Juronov.
Viktarion je kao neki veliki sivi bik, snažan, i neumoran, i poslušan, ali neće

pobediti ni u jednoj trci. Nema sumnje, služiće me odano, kao što je služio i mog
gospodara oca. Nema ni pameti ni želje da kuje zavere.“
„Juronu Vranookom lukavosti međutim ne manjka. Čula sam ljude kako o njemu
pričaju užasne priče.“
Teon se promeškolji u sedlu. „Mog strica Jurona na ostrvima nisu videli skoro
dve godine. Možda je čak i mrtav.“ To bi možda bilo i najbolje. Najstariji brat
lorda Belona nikada se nije odrekao Starih običaja, ni na jedan jedini dan. Njegova
lađa Tišina, crnih jedara i tamnocrvenog trupa, bila je na zlom glasu u lukama od
Ibena do Ašaija, bar se tako pričalo.
„Možda je mrtav“, složi se Esgred, „а ako je živ, pa, proveo je toliko dugo na
moru, ovde će biti napola stranac. Gvozdenrođeni nikada neće postaviti stranca na
Stolicu od morske stene.“
„Valjda neće“, odgovori Teon, pre nego što se seti da bi neki i njega zvali
strancem. Od te pomisli se namršti. Deset godina je dugo vremena, ali sam se
sada vratio, a ne izgleda da će mi otac skoro umreti. Imam vremena da se
dokažem.
Požele da ponovo uhvati Esgred za grudi, ali bi mu ona verovatno opet sklonila
ruku, a silne priče o stričevima pomalo su mu ublažile požudu. U zamku će biti
dovoljno vremena za te igre, kada se nađu u samoći njegovih odaja. „Razgovaraću
s Helijom kada stignemo u Hrid i postaraću se da dobiješ počasno mesto na gozbi“,
reče on. „Ја moram da sedim na podijumu, s očeve desne strane, ali ću sići da ti se
pridružim kada on ode iz dvorane. On se retko zadržava dugo. U poslednje vreme
mu piće ne prija.“
„Tužno je to kada veliki čovek ostari.“
„Lord Belon je samo otac velikog čoveka.“
„Baš skroman mladi gospodar.“
„Kada je svet pun ljudi željnih da čoveka ponize, samo će glupan sam sebi to da
radi.“ On je blago poljubi u vrat.
„Šta da obučem za tu veliku gozbu?“ ona pruži ruku unazad i odgurnu mu lice.
„Reći ću Heliji da te odene. Neka odora moje gospe majke dobro bi ti
pristajala. Ona je otišla na Harlou, i ne očekujemo da se vrati.“
„Čujem da je iscrpena od hladnih vetrova. Zar nećeš otići da je posetiš? Harlou
je na samo dan plovidbe, a ledi Grejdžoj sigurno čezne da ponovo vidi svoga
sina.“
„Voleo bih da mogu. Ovde sam suviše zauzet. Otac zavisi od mene, sada kad
sam se vratio. Kada dođe mir, možda...“
„Tvoj dolazak bi njoj doneo mir.“
„Sada zvučiš kao neka supruga“, požali se Teon.
„Priznajem da to i jesam... a odnedavno i trudna.“
Ta ga je pomisao nekako uzbuđivala. „Kažeš da je tako, ali ti se na telu to još ne

vidi. Kako da se to dokaže? Pre nego što ti poverujem, moraću da vidim kako ti
grudi sazrevaju, i okusim tvoje majčinsko mleko.“
„А šta će na to da kaže moj muž? Zakleti mač i sluga tvoga oca?“
„Daćemo mu toliko brodova da gradi, neće ni znati da si ga ostavila.“
Ona se nasmeja. „Okrutan me je gospodičić oteo. Ako ti obećam da ćeš jednog
dana moći da gledaš moje dete kako sisa, da li ćeš mi još pričati o tvom ratu,
Teone od kuće Grejdžoja? Milje i planine još su pred nama, i želela bih da čujem o
tom vučjem kralju koga si služio i zlatnim lavovima s kojima se bori.“
Željan da joj udovolji, Teon posluša. Ostatak dugačkog puta prošao je brzo dok
joj je punio lepu glavu pričama o Zimovrelu i ratu. Zapanjilo ga je što joj je toliko
rekao. S njom je lako pričati, bogovi je blagoslovili, pomisli on. Osećam se kao
da je poznajem čitav život. Ako je u krevetu vesta bar upola koliko na jeziku,
moraću da je zadržim... Pomisli na Sigrina brodograditelja, krupnog i priglupog
čoveka, sa čijeg se bubuljičavog čela slamnata kosa već povlačila, i zavrte glavom.
Šteta. Tragična šteta.
Činilo se da nije prošao ni tren, a velike spoljne zidine Hridi već su se nadvijale
nad njima.
Kapija beše otvorena. Teon obode Smeška i projaha brzim kasom. Psi su divlje
lajali dok je pomagao Esgred da sjaše. Nekoliko ih priđe, mašući repovima.
Jurnuše kraj njega i zamalo srušiše ženu s nogu, zaskakajući na nju, kevćući i ližući
je. „Čibe!“ viknu Teon, bezuspešno pokušavši da šutne jednu veliku smeđu kuju,
ali se Esgred smejala i rvala s njima.
Konjušar dotrča za psima. „Uzmi konja“, naredi mu Teon, „i sklanjaj ove
proklete pse...“
Prostačina se ne obazre na njega. Lice mu ozari krezub osmeh i on reče: „Ledi
Aša! Vratila si se.“
„Prošle noći“, reče ona. „Doplovila sam s Velikog Vika s lordom Gudbraderom
i provela noć u krčmi. Moj mali brat mi je ljubazno dozvolio da s njim dojašem iz
Gospodluke.“ Ona poljubi jednog psa u njušku i veselo se isceri Teonu.
On je mogao samo da stoji i blene u nju. Aša. Ne. Ona ne može biti Aša.
Iznenada shvati da su mu u glavi dve Aše. Jedna je bila mala devojčica koju je
poznavao. Druga, koju je zamišljao, ličila je na njihovu majku. Nimalo nisu ličile
na ovu... ovu... ovu...
„Bubuljice su iščezle kada su se pojavile grudi“, objasni ona dok se igrala s
psom, „ali sam zadržala lešinarski kljun.“
Teonu se povrati moć govora. „Zašto mi nisi rekla?“
Aša ostavi psa i ispravi se. „Prvo sam htela da vidim ko si. I videla sam.“ Ona
mu se posprdno pokloni. „А sada, mali bato, molim te da mi dopustiš da odem.
Moram da se okupam i obučem za gozbu. Pitam se, imam li još onu verižnjaču koju
volim da nosim preko rublja od tvrde kože?“ Ona mu uputi onaj svoj zlobni osmeh,
i pređe most onim svojim hodom koji mu se toliko dopao, istovremeno se šepureći

i njišući.
Kada se Teon okrenu, Veks mu se podrugljivo smeškao. On odalami momka po
uhu. „То ti je zato što si toliko uživao.“ I još jednom, jače. „А ovo je zato što me
nisi upozorio. Sledeći put neka ti izraste jezik.“
Njegove odaje u Gostinskoj utvrdi nikada nisu delovale toliko ledeno, mada su
uznici ostavili mangale da gore. Teon izu čizme, pusti plašt da mu padne na zemlju
i nasu sebi čašu vina, prisećajući se štrkljaste bubuljičave devojčice kvrgavih
kolena. Razvezala mi je čakšire, pomisli on, besan, i rekla je... o, bogovi, a ja sam
rekao... On zastenja. Napravio je od sebe neopisivu budalu.
Ne, pomisli tada. Ona je od mene napravila budalu. Zla kučka je sigurno
uživala u svakom trenu. A kako me je samo hvatala za kitu...
On uze čašu i ode do stolice kraj prozora, gde sede pijući i posmatrajući more,
dok je sunce gasnulo nad Hridi. Ovde nema mesta za mene, pomisli on, a uzrok
tome je Aša, Tuđini je odneli! Dole je boja vode prelazila iz zelene u sivu, iz sive
u crnu. Tada je već čuo i daleku muziku, i znao je da je vreme da se presvuče za
gozbu.
Teon odabra jednostavne čizme i još jednostavniju odeću, tamne tonove crnog i
sivog, prikladne njegovom raspoloženju. Bez ukrasa; nije imao ništa kupljeno
gvožđem. Mogao sam da uzmem nešto s onog divljanima koga sam ubio da
spasem Brena Starka, ali on nije imao ništa vredno. To je moja prokleta sreća,
da ubijam sirotinju.
Dugačka zadimljena dvorana bila je prepuna lordova i kapetana njegovog oca,
njih gotovo četiri stotine. Dagmer Brazdibrada još se ne beše vratio sa Starog Vika
sa Stounhausima i Dramima, ali su svi ostali bili tu - Harloui s Harloua, Blektajdi s
Crnoplime, Spari, Merlini i Gudbraderi s Velikog Vika, Soltklifi i Sanderliji sa
Slanostene, i Botliji i Vinči s druge strane Hridi. Uznici su točili pivo, a bilo je i
muzike, violina i gajdi i bubnjeva. Tri snažna čoveka igrala su igru prstiju, bacajući
sekire kratkih držalja jedni na druge. Cilj je bio uhvatiti sekiru ili je preskočiti, a
ne izgubiti korak. Zvala se igra prstiju, pošto se obično završavala kada bi neki
igrač izgubio prst... ili dva, ili pet.
Ni igrači ni oni koji su pili nisu se mnogo obazirali na Teona Grejdžoja dok se
peo na podijum. Lord Belon zauzimao je Stolicu od morske stene, isklesanu u
obliku džinovske sipe iz ogromnog komada sjajnog crnog kamena. Po predanju,
Prvi ljudi su je zatekli kako stoji na obali Starog Vika kada su došli na Gvozdena
ostrva. Levo od visoke stolice sedeli su Teonovi stričevi. Aša je bila smeštena
desno od njega, na počasnom mestu. „Kasniš, Teone“, primeti lord Belon.
„Oprosti mi.“ Teon sede na praznu stolicu kraj Aše. Nagnuvši se bliže, prosikta
joj u uho: „Sediš na mom mestu.“
Ona se okrete i nedužno ga pogleda. „Brate, mora da grešiš. Tvoje mesto je u
Zimovrelu.“ Njen osmeh je sekao. „А gde ti je sva ona lepa odeća? Čula sam da na
koži voliš svilu i somot.“ Ona je bila u mekoj zelenoj vuni, jednostavno krojenoj, a

tkanina se pripijala uz njeno vitko telo.
„Verižnjača mora da ti je zarđala, sestro“, odvrati on. „Prava šteta. Voleo bih da
te vidim svu u gvožđu.“
Aša se samo nasmeja. „Možda ćeš me i videti, mali brate... ako misliš da tvoja
Morska kučka može da prati moj Crni vetar.“ Jedan očev uznik priđe, noseći vrč
vina. „Piješ li večeras vino ili pivo, Teone?“ Ona se nagnu bliže. „Ili još uvek
čezneš za ukusom mog majčinskog mleka?“
On pocrvene. „Vina“, reče uzniku. Aša se okrenu, lupi po stolu i viknu da joj
donesu piva.
Teon preseče veknu hleba napola, izdube okrajak, pa pozva kuvara da mu naspe
riblju čorbu. Od mirisa guste tečnosti mu umalo ne pripade muka, ali on reši da na
silu pojede bar malo. Popio je dovoljno vina da preživi dva obroka. Ako se
izbljujem, izbljuvaću se na nju. „Zna li otac da si se udala za brodograditelja?“
upita on svoju sestru.
„Ništa više od Sigrina.“ Ona sleže ramenima. „Esgred je bio prvi brod koji je
sagradio. Dao mu je ime po svojoj majci. Teško je reći koga više voli.“
„Svaka tvoja reč je bila laž.“
„Ne baš svaka. Sećaš se kako sam ti rekla da volim da budem odozgo?“ Aša se
osmehnu.
To ga samo još više razljuti. „Sve ono kako si udata žena, i odnedavno trudna...
„
„О, to je bila istina.“ Aša skoči na noge. „Rolfe, ovamo!“ viknu ona jednom od
igrača s prstima, digavši ruku. On je vide, okrenu se, i iznenada mu sekira polete iz
ruke, sečivo zablista dok se premetalo kroz svetlost baklji. Teon je imao vremena
da prigušeno zastenje pre nego što Aša zgrabi sekiru iz vazduha i zari je u sto,
presekavši mu okrajak nadvoje i isprskavši ga čorbom. „Evo mog gospodara
muža.“ A onda njegova sestra zavuče ruku u haljinu i isuka bodež iz nedara. „А ovo
je moje milo dete.“
Nije mogao da pretpostavi kako je tog trenutka izgledao, ali iznenada Teon
Grejdžoj shvati da Velika dvorana odzvanja od smeha, i da se svi smeju njemu.
Čak mu se i otac osmehivao, bogovi bili prokleti, a stric Viktarion se glasno
kikotao. Sve što je uspeo da uradi bilo je da se mučno osmehne. Videćemo ko će se
smejati kada se sve ovo okonča, kučko.
Aša iščupa sekiru iz stola i baci je nazad igračima, praćena zvižducima i
glasnim klicanjem. „Valjalo bi ti da poslušaš moj savet o biranju posade.“ Uznik
im ponudi pladanj, i ona nabode usoljenu ribu i pojede je s bodeža. „Da si se
potrudio da naučiš bar nešto o Sigrinu, nikada te ne bih prevarila. Deset godina si
vuk, a onda dođeš ovamo i misliš da možeš da glumiš princa po ostrvima, ali ništa
i nikoga ne znaš. Zašto bi se ljudi borili i ginuli za tebe?“
„Ја sam njihov zakoniti princ“, reče Teon ukočeno.
„Ро zakonima zelenih zemalja, možda i jesi. Ali mi ovde pravimo svoje zakone,

ili si to možda zaboravio?“
Mršteći se, Teon se okrenu presečenom okrajku pred sobom. Čorba samo što mu
nije pocurila u krilo. On pozva uznika da je obriše. Pola života sam želeo da
dođem kući, a zašto? Da bi me ismevali i nipodaštavali? Ovo nije bila Hrid koje
se sećao. A da li se uopšte sećao? Bio je tako mali kada su ga odveli za taoca.
Gozba je bila prilično skromna, niz ribljih čorbi, crnog hleba i nezačinjene
jaretine. Najukusnije jelo koje je Teon probao bila je pita s lukom. Pivo i vino
nastavili su da teku još dugo nakon što je hrana odnesena.
Lord Belon Grejdžoj ustade sa Stolice od morskog kamena. „Završite s pićem i
dođite u moju odaju“, naredi on svojim družbenicima na podijumu. „Moramo da
sačinimo planove.“ On ih ostavi bez ijedne dalje reči, okružen dvojicom gardista.
Braća brzo krenuše za njim. Teon ustade s namerom da ih sledi.
„Moj mali brat žuri da ode.“ Aša diže rog i zatraži još piva.
„Naš gospodar otac čeka.“
„А čeka već, avaj, mnoge godine. Neće mu škoditi da sačeka još malo... ali ako
se bojiš njegovog besa, samo napred, odgamiži za njim što pre. Stričeve ćeš lako
stići.“ Ona se osmehnu. „Znaš, jedan je pijan od morske vode, a drugi je veliki sivi
bik, toliko glup da će se verovatno izgubiti.“
Teon sede nazad, ozlojeđen. „Ја ne trčim ni za jednim čovekom.“
„Ni za jednim čovekom, ali za svakom ženom?“
„Nisam ja tebe hvatao za kitu.“
„Ја je ni nemam, sećaš se? Ali se nisi ustručavao da me uhvatiš za sve ostalo.“
Osećao je kako mu crvenilo obliva obraze. „Ја sam muškarac, s muškim
prohtevima. Kakvo si ti to neprirodno stvorenje?“
„Samo stidljiva devica.“ Ašina ruka polete ispod stola i štipnu ga za kitu. Teon
umalo ne skoči sa stolice. „Šta, zar ne želiš da te uvedem u luku, brate?“
„Brak nije za tebe“, reče joj Teon. „Kada budem vladao, mislim da ću te poslati
tihim sestrama.“ On skoči na noge i nesigurnim korakom ode da traži oca.
Kada je stigao do zanjihanog mosta koji je vodio ka Morskoj kuli, kiša je
uveliko padala. Stomak mu je bio uzburkan kao more ispod mosta, a od vina su mu
se zaplitale noge. Teon stegnu zube i čvrsto zgrabi konopac dok je prelazio,
zamišljajući kako steže Ašin vrat.
Odaja je, kao i uvek, bila vlažna i promajna. Umotan u svoja krzna foke, otac mu
je sedeo kraj mangala, okružen braćom. Viktarion je govorio o plimama i
vetrovima u trenutku kada Teon uđe, ali mu lord Belon mahnu da ućuti. „Načinio
sam planove. Vreme je da ih čuješ.“
„Imam neke predloge...“
„Kada mi tvoji saveti zatrebaju, sam ću ih zatražiti“, reče mu otac. „Stigla nam
je ptica sa Starog Vika. Dagmer dovodi Drame i Stounhause. Ako nam bog podari
dobar vetar, isplovićemo kada stignu... zapravo, ti ćeš isploviti. Namera mi je da ti

zadaš prvi udarac, Teone. Povešćeš osam dugačkih brodova na sever..
„Osam?“ Lice mu pocrvene. „Kakvom uspehu mogu da se nadam sa samo osam
dugačkih brodova?“
„Napadaćeš Kamenu obalu, palićeš ribarska sela i potopiti sve brodove na koje
naiđeš. Možda ćeš i izmamiti neke od severnjačkih lordova iza njihovih kamenih
zidina. Eron će ići s tobom, i Dagmer Brazdibrada.“
„Nek nam Utopljeni bog blagoslovi mačeve“, reče sveštenik.
Teon se osećao kao da su ga ošamarili. Slali su ga da radi pljačkaški posao, da
pali ribarske kolibe i siluje njihove ružne kćeri, a ipak je izgledalo kao da lord
Belon ne veruje da je u stanju da obavi čak ni to. Na stranu što će morati da trpi
ukore i mrštenje Mokrokosog, i to je već bilo dovoljno loše. Prisustvo Dagmera
Brazdibrade značilo je da je Teon zapovednik samo na papiru.
„Aša, kćeri moja“, nastavi lord Belon, i Teon se okrenu taman da vidi kako mu
se sestra tiho ušunjala, „ti ćeš povesti trideset dugačkih brodova s biranim ljudima
oko Rta morskog zmaja. Pristani na plimske ravnice severno od Čardaka šumskog.
Napreduj hitro, i zamak može pasti pre nego što i shvate da si ih napala.“
Aša se prepredeno osmehnu. „Oduvek sam želela zamak“, reče ljupko.
„Onda ga uzmi.“
Teon je morao da se ujede za jezik. Čardak šumski bio je sedište Glovera. Pošto
su i Robet i Galbart ratovali na jugu, biće slabo branjen, a kada zamak jednom
padne, gvozdenljudi će imati sigurno uporište u srcu Severa. Trebalo je mene da
pošalje na Čardak. On je znao Čardak šumski, nekoliko puta je išao Gloveru s
Edardom Starkom.
„Viktarione“, reče lord Belon svom bratu, „glavni napad ćeš voditi ti. Kada mi
sinovi udare, Zimovrel će sigurno odgovoriti. Nećeš naići na velik otpor dok jedriš
uz Slanokoplje i Grozničavu reku. Od njenog izvora do Kejlinovog šanca ima
manje od dvadeset milja. Vrat je ključ kraljevstva.
Mi već gospodarimo zapadnim morem. Kada budemo držali Kejlinov šanac,
štene neće moći da povrati Sever... a ako bude dovoljno lud da proba, njegovi
neprijatelji će za njim začepiti južni kraj nasipa, i Dečak Rob će se naći uhvaćen
kao pacov u boci.“
Teon više nije mogao da ćuti. „Smeo plan, oče, ali lordovi u zamkovima...“ Lord
Belon ga ne sasluša do kraja. „Lordovi su otišli na jug sa štenetom. Ostali su samo
kukavice, starci i zeleni dečaci. Oni će se predati ili pasti, jedan po jedan.
Zimovrel nam može prkositi godinu dana, ali šta s tim? Ostalo će biti naše, šume, i
polja i dvorovi, a narod ćemo pretvoriti u uznike i slane žene.“
Eron Mokrokosi diže ruke. „А vodeni gnev dići će se visoko, i Utopljeni bog će
raširiti svoju vlast preko zelenih zemalja!“
„Što je mrtvo ne može umreti“, svečano reče Viktarion. Lord Belon i Aša
ponoviše njegove reči, i Teon nije imao druge do da ih promrmlja s njima. A onda
je bilo gotovo.

Napolju je kiša šibala snažnije no ikada. Viseći most se uvijao i grčio pod
njegovim stopalima. Teon Grejdžoj zastade na sredini i osmotri stene pod sobom.
Zvuk talasa bio je zaglušujuća grmljavina, a na licu je osećao slane kapljice.
Iznenadan nalet vetra baci ga na kolena.
Aša mu pomože da ustane. „Ni vino ne trpiš najbolje, brate.“
Teon se osloni na njeno rame i pusti je da ga odvede preko dasaka klizavih od
kiše. „Više si mi se dopadala dok si bila Esgred“, reče joj on prekorno.
Ona se nasmeja. „То je pošteno. Ti si se meni više dopadao kada ti je bilo
devet.“

TIRION
Kroz vrata dopre tihi zvuk harfe, praćen cvrkutom frula. Pevačev glas bio je
prigušen debelim zidovima, ali je Tirion znao strofu. Voleh devicu lepu ko leto,
prisećao se, u kosi joj je sunce sjalo...
Te noći je kraljičina vrata čuvao ser Merin Trent. Njegovo promrmljano „moj
gospodaru“ učinilo se Tirionu pomalo mrzovoljnim, ali mu je ipak otvorio vrata.
Pesma naglo stade kada on stupi u sestrinu ložnicu.
Sersei je ležala na hrpi jastuka. Stopala su joj bila bosa, zlatna kosa vešto
razbarušena, a odora od zelene i zlatne teške svile, blistava pod svetlošću sveća,
zatreperi kada diže glavu. „Mila sestro“, reče Tirion, „kako samo čarobno izgledaš
noćas!“ Onda se okrenu pevaču. „А i ti, rođače. Nisam znao da imaš tako lep glas.“
Ser Lansel se smrče na tu pohvalu; možda je pomislio da mu se Tirion ruga.
Tirionu se činilo da je momak porastao čitava tri pedlja otkako je postao vitez.
Lansel je imao gustu svetlosmeđu kosu, zelene lanisterske oči i meke plave malje
na gornjoj usni. Sa svojih šesnaest godina, bio je proklet svom sigurnošću mladosti,
nimalo oplemenjenom duhom ili sumnjom, a venčanom sa ohološću, koja tako
prirodno nastaje u ljudima što su se rodili plavokosi, snažni i naočiti. Nedavno
uzdizanje ga je samo još dodatno pokvarilo. „Da li te je veličanstvo pozvalo?“
htede da zna momak.
„Koliko se sećam, nije“, priznade Tirion. „Boli me što ti kvarim veselje,
Lansele, ali moram sa sestrom da raspravljam o važnim pitanjima.“
Sersei ga je sumnjičavo posmatrala. „Ako si ovde zbog one prosjačke braće,
Tirione, poštedi me svojih ukora. Ne dozvoljavam da po ulicama šire svoje prljave
klevete. Nek propovedaju jedan drugom u tamnicama.“
„I nek smatraju da su srećni što imaju tako milostivu kraljicu“, dodade Lansel.
„Ја bih im iščupao jezike.“
„Jedan se čak usudio da kaže kako nas bogovi kažnjavaju zato što je Džejmi ubio
zakonitog kralja“, objavi Sersei. „То nećemo trpeti, Tirione. Dala sam ti dosta
vremena da se obračunaš s tom gamadi, ali ti i tvoj ser Džejslin ništa niste uradili,
tako da sam naredila Vilaru da sredi stvari.“
„I on je to uradio.“ Tirion jeste bio besan kada su crveni plaštovi bez njegovog
znanja odvukli pet-šest jurodivih proroka u tamnice, ali oni nisu bili dovoljno važni
da bi se zbog njih svađao. „Nema sumnje da nam je svima bolje što su ulice malo
tiše. Nisam zato došao. Imam vesti koje ćeš sigurno želeti da čuješ, mila sestro, ali
najbolje je da razgovaramo nasamo.“
„Dobro.“ Harfista i frulaš se pokloniše i požuriše napolje, a Sersei čedno
poljubi rođaka u obraz. „Ostavi nas, Lansele. Moj brat je bezopasan kada je sam.
Da je poveo svoje ljubimce, namirisali bismo ih.“
Mladi vitez uputi svom rođaku pogled pun mržnje i zalupi vrata za sobom.

„Moraš znati da teram Šagu da se pere jednom u dve nedelje“, reče Tirion kada on
ode.
„Vrlo si zadovoljan samim sobom, zar ne? Zašto?“
„Zašto da ne budem?“ reče Tirion. Svakoga dana, svake noći, Čelična ulica
odzvanjala je od čekića, i veliki lanac je narastao. On skoči na prostrani krevet s
baldahinom. „Da li je ovo krevet na kom je Robert umro? Čudi me što si ga
zadržala.“
„U njemu lepo sanjam“, reče ona. „Sada ispljuni šta imaš, i gubi se, Bauče.“
Tirion se osmehnu. „Lord Stanis je isplovio sa Zmajkamena.“
Sersei skoči na noge. „А ti sediš ovde i keziš se kao tikva na žetveni dan? Da li
je Bajvoter digao Gradsku stražu? Moramo smesta poslati pticu u Harendvor.“ On
se već uveliko smejao. Ona ga uhvati za ramena i prodrmusa ga. „Prekini. Jesi li
lud, ili pijan? Prekini!“
Jedva je uspeo da procedi reči. „Ne mogu“, prodahta. „Previše je... bogovi,
previše je smešno... Stanis...“
„Šta?“
„Nije isplovio na nas“, konačno izgovori Tirion. „Opseo je Krajoluj. Renli jaše
da mu se suprotstavi.“
Sestrini nokti mu se bolno zariše u ramena. Na tren je zurila s nevericom, kao da
je počeo da brblja na nekom nepoznatom jeziku. „Stanis i Renli se bore jedan
protiv drugoga?“ Kada on klimnu, Sersei poče da se kikoće.
„Bogovi, smilujte se“, prodahta ona, „počeću da verujem kako je Robert bio
pametni brat.“
Tirion zabaci glavu i grohotom se nasmeja. Smejali su se zajedno. Sersei ga diže
s kreveta i zavrte po sobi, čak ga i zagrli, na tren opijena kao devojčica. Kada ga
pusti, Tirion je bio zadihan i vrtelo mu se u glavi. On se dotetura do njene komode i
pruži ruku da uhvati ravnotežu.
„Misliš da će zaista zapodenuti bitku među sobom? Ako se nekako
sporazumeju...“
„Neće“, reče Tirion. „Previše su različiti, a ipak previše slični, i ne podnose
jedan drugoga.“
„А Stanis je uvek smatrao da mu je Krajoluj na prevaru oduzet“, reče Sersei
zamišljeno. „Drevno sedište kuće Barateona, njegovo po pravu... da samo znaš
koliko je puta došao pred Roberta pevajući tu istu tupavu pesmu onim svojim
mračnim, uvređenim glasom. Kada je Robert dao zamak Renliju, Stanis je tako
snažno stegao vilicu da sam mislila kako će mu zubi prsnuti.“
„Shvatio je to kao uvredu.“
„Tako je i trebalo da je shvati“, reče Sersei.
„Da nazdravimo bratskoj ljubavi?“
„Da“, odgovori ona, bez daha. „О, bogovi, da.“

Bio joj je okrenut leđima dok je sipao u dve čaše slatko crno vino sa Senice.
Bilo je nešto najlakše na svetu usuti u njenu čašu malo onog finog praška. „Za
Stanisa!“ reče dok joj je pružao vino. Bezopasan kad, sam sam, ma nije moguće?
„Za Renlija!“ odgovori ona, smejući se. „Nek se tuku dugo i žestoko, i nek ih
Tuđini obojicu odnesu!“
Da li je ovo Sersei koju Džejmi vidi? Kada se osmehnula, video je koliko je
istinski prelepa. Voleh devicu lepu ko leto, u kosi joj je sunce sjalo. Skoro da mu
bi žao što ju je otrovao.
Njen glasnik je stigao sledećeg jutra, dok je Tirion doručkovao. Kraljica se
oseća loše i ne može da napusti svoje odaje. Pre bih rekao da ne može da napusti
svoj klozet. Tirion posla prikladne izraze žaljenja, i poruči Sersei da se odmara, on
će pregovarati sa ser Kliosom onako kako su se dogovorili.
Gvozdeni presto Egona Osvajača bio je gnezdo opakih bodlji i oštrih metalnih
zuba, čekao je na budalu koja bi pokušala da u njemu sedi previše opušteno, a
Tiriona su u zakržljalim nogama hvatali grčevi od uspona uz stepenice. Bio je i
previše svestan kakav apsurdan prizor predstavlja. Ipak, bar jedno se moralo
priznati. Presto je bio visok.
Lanisterski gardisti stajali su u svojim grimiznim plaštovima i plitkim kacigama
s lavljim grivama. Zlatni plaštovi ser Džejslina bili su postrojeni nasuprot njima,
na drugoj strani odaje. Stepenice ka prestolu čuvali su Bron i ser Preston od
Kraljeve garde. Dvorani behu ispunili galeriju, dok su se molioci tiskali kraj
ogromnih vrata od hrastovine i bronze. Sansa Stark je tog jutra izgledala posebno
ljupko, mada joj je lice bilo bledo kao kreč. Lord Džajlz je stajao i kašljao, dok je
siroti rođak Tirek na sebi imao mladoženjinu odoru od krzna i somota. Otkako se
pre tri dana oženio malom ledi Ermesandom, ostale štitonoše su ga prozvale
„Dadilja“ i stalno ga zapitkivali kakve mu je pelene nevesta nosila prve bračne
noći.
Tirion ih sve pogleda s visine, i shvati da mu se to dopada. „Pozovite ser Kliosa
Freja.“ Glas mu je odzvanjao od kamenih zidova i niz čitavu dvoranu. I to mu se
dopadalo. Šteta što nema Šai da vidi ovo, pomisli on. Tražila je da dođe, ali je to
bilo nemoguće.
Ser Klios pređe dugi put između zlatnih i grimiznih plastova, ne gledajući ni
levo ni desno. Kada kleknu, Tirion primeti da je rođak počeo da mu ćelavi.
„Ser Kliose“, oglasi se Maloprstić sa većničkog stola, „zahvalni smo ti što si
nam doneo mirovni predlog lorda Starka.“
Velemeštar Piseli se nakašlja. „Kraljica namesnica, kraljeva desna ruka i čitavo
Malo veće pretresli su predloge tog samozvanog Kralja na Severu. Nažalost, oni
nisu zadovoljavajući, i to moraš i da kažeš tim severnjacima, ser.“
„Evo naših uslova“, reče Tirion. „Rob Stark mora da položi mač, zakune se na
vernost i vrati se u Zimovrel. Mora da oslobodi mog brata i stavi svoju vojsku pod
Džejmijevo zapovedništvo, da krene na buntovnike Renlija i Stanisa Barateona.

Svaki Starkov vazal mora nam poslati sina kao taoca. Može i kći, ako nema sinova.
S njima će se postupati dobro, i imaće počasna mesta na dvoru, dokle god im očevi
budu verni prestolu.“
Kliosu Freju kao da pozli. „Moj gospodaru desnice“, reče on, „lord Stark nikada
neće prihvatiti te uslove.“
Ni ne očekujemo da ih prihvati, Kliose. „Reci mu da smo digli još jednu veliku
vojsku kod Livačke stene, i da će ona uskoro krenuti na njega sa zapada, dok moj
otac napreduje s istoka. Reci mu da stoji sam, bez nade u saveznike. Stanis i Renli
ratuju jedan protiv drugog, a princ od Dorne pristao je da oženi svog sina Tristana
princezom Mirselom.“ Žagor, delom izraz oduševljenja a delom zgražanja, razli se
galerijom i dnom dvorane.
„А što se mojih rođaka tiče“, nastavi Tirion, „nudimo Hariona Karstarka i ser
Vilisa Menderlija za Vilema Lanistera, i lorda Servina i ser Donela Loka za tvog
brata Tiona. Reci Starku da su dva Lanistera uvek vredna koliko i četiri
severnjaka.“ On sačeka da smeh zamre. „Očeve kosti će dobiti, kao izraz
Džofrijeve dobre vere.“
„Lord Stark je takođe tražio i svoje sestre, kao i očev mač“, podseti ga ser
Klios.
Ser Ilin Pejn nemo je stajao, balčak velikog mača Edarda Starka dizao mu se iza
ramena. „Led“, reče Tirion. „То će dobiti kada pristane na mir s nama, ne ranije.“
„Biće tvoja volja. A sestre?“
Tirion pogleda ka Sansi, i probode ga sažaljenje dok je izgovarao: „Sve dok ne
oslobodi mog brata Džejmija, neozleđenog, ostaće ovde kao taoci. Kako će se s
njima postupati zavisi samo od njega „A ako su bogovi milostivi, Bajvoter će naći
Arju živu, pre nego što Rob sazna da je nestala.
„Preneću mu tvoju poruku, moj gospodaru“
Tirion pređe rukom preko jednog izuvijanog sečiva koje je štrčalo iz
rukonaslona prestola. A sada, udarac. „Vilare“, pozva on.
„Moj gospodaru.“
„Ljudi koje je Stark poslao dovoljni su da zaštite kosti lorda Edarda, ali
Lanister mora da ima lanistersku pratnju“, objavi Tirion. „Ser Klios je kraljičin
rođak, i moj. Mirnije ćemo spavati ako ga ti bezbedno otpratiš do Brzorečja.“
„Biće tvoja volja. Koliko ljudi da povedem?“
„Recimo, sve.“
Vilar je stajao kao da se skamenio. A velemeštar Piseli ustade, boreći se za dah:
„Moj gospodaru desnice, to ne može... tvoj otac, lord Tivin lično, poslao je te
dobre ljude u naš grad da štite kraljicu Sersei i njenu decu...“
„Kraljeva garda i Gradska straža ih dovoljno dobro štite. Nek ti bogovi podare
brz put, Vilare.“
Za većničkim stolom Varis se lukavo smeškao, Maloprstić sedeo glumeći

dosadu, a Piseli otvarao usta poput ribe, bled i zbunjen. Najavljivač iskorači
napred. „Ako još neko ima posla pred kraljevom desnom rukom, nek zbori sada, ili
neka ode u tišini.“
„Ja hoću da govorim.“ Suv čovek sav u crnom probi se između blizanaca
Redvina.
„Ser Aliser!“ viknu Tirion. „Stvarno nisam znao da ćeš doći na dvor. Trebalo je
da mi pošalješ glas.“
„I jesam, i ti to dobro znaš.“ Torn je bio poput svog imena {1}, oštar, suvonjav
pedesetogodišnjak lica kao isklesanog, tvrdih očiju i tvrdih šaka, crne kose
prošarane sedima. „Ignorisali su me, odbijali, ostavljali da čekam kao da sam
kakav niskorođeni sluga.“
„Stvarno? Brone, to nije bilo lepo. Ser Aliser i ja smo stari prijatelji. Zajedno
smo hodali po Zidu.“
„Mili ser Alisere“, zamrmori Varis, „ne smeš prestrogo suditi o nama. Toliko
ljudi traži Džofrijevu pažnju u ovim nemirnim i smutnim vremenima.“
„Nemirnija su nego što slutiš, evnuše.“
„U lice ga zovemo lorde Evnuše“, našali se Maloprstić.
„Kako ti možemo pomoći, dobri brate?“ upita velemeštar Piseli utešnim glasom.
„Lord zapovednik me je poslao pred veličanstvo kralja“, odgovori Tom. „Stvar
je suviše ozbiljna da bi se iznela pred sluge.“
„Kralj se igra novim samostrelom“, reče Tirion. Da bi se otarasio Džofrija bio
mu je dovoljan samo preveliki mirski samostrel koji je izbacivao tri strelice
odjednom, i ništa nije moglo da ga spreči da ga odmah isproba. „Možeš da govoriš
s njegovim slugama, ili da ćutiš.“
„Kako hoćeš“, reče ser Aliser, a nezadovoljstvo mu je izbijalo iz svake reči.
„Poslan sam da vam kažem kako smo našli dva izvidnika, odavno nestala. Bili su
mrtvi, ali kada smo leševe doneli nazad na Zid, u noći su ponovo ustali. Jedan je
pogubio ser Džaremija Rikera, dok je drugi pokušao da ubije lorda zapovednika.“
U daljini, Tirion ču kako se neko smejulji. Da li mi se to on izruguje ovom
ludošću? On se nelagodno promeškolji i pogleda dole ka Varisu, Maloprstiću i
Piseliju, pitajući se da li je to maslo nekoga od njih. Dostojanstvo jednog kepeca je
u najboljem slučaju bilo krhko. Kada jednom dvor i kraljevstvo počnu da mu se
smeju, propao je. A ipak... a ipak...
Tirion se priseti hladne noći pod zvezdama, kada je stajao pored dečaka Džona
Snežnog i velikog belog vuka na vrhu Zida na kraju sveta, zagledan u besputnu tamu
s druge strane. Osetio je - šta? - nešto, sigurno, jezu koja je sekla poput tog ledenog
severnog vetra. Vuk je zavijao u noći, i od tog zvuka su ga prošli žmarci.
Ne budi budala, reče on sebi. Vuk, vetar, mračna šuma, to nije značilo ništa. A
ipak... Zavoleo je starog Džeora Mormonta tokom svog boravka u Crnom zamku.
„Pretpostavljam da je Matori Medved preživeo taj napad?“

„Jeste.“
„I da su tvoja braća ubila te, ah, mrtvace?“
„Jesu.“
„Siguran si da su sada mrtvi?“ upita Tirion blago. Kada Bron jedva priguši
smeh, znao je da mora da nastavi. „Stvarno stvarno mrtvi?“
„Bili su mrtvi i prvi put“, grubo reče ser Aliser. „Bledi i hladni, crnih šaka i
stopala. Doneo sam Džaredovu šaku, s leša ju je otrgao kopiletov vuk.“ Maloprstić
se oglasi. „А gde je taj ljupki predmet?“
Ser Aliser se nelagodno namršti. „On je... potpuno istrulio dok sam čekao.
Nemam više ništa da vam pokažem, sem kostiju.“
Kikot odjeknu dvoranom. „Lorde Beliše“, kaza Tirion Maloprstiću, „kupi našem
odvažnom ser Aliseru stotinu ašova da odnese na Zid sa sobom.“
„Ašova?“ ser Aliser sumnjičavo zaškilji.
„Ako sahranite svoje mrtve, neće vam se vraćati“, reče mu Tirion, a dvor se
otvoreno nasmeja. „Ašovi će okončati vaše nevolje, i nekoliko snažnih ruku da
njima barata. Ser Džejsline, postaraj se da dobri brat probere po gradskim
tamnicama.“
Ser Džejslin Bajvoter reče: „Biće tvoja volja, moj gospodaru, ali su ćelije
gotovo prazne. Joren je odveo sve koji su nešto vredeli.“
„Onda ih pohapsi još“, reče mu Tirion. „Ili pusti glas da na Zidu ima hleba i
repe, pa će poći i svojom voljom.“ U gradu je bilo previše gladnih usta, a Noćnoj
straži je večito nedostajalo ljudi. Na Tirionov znak, najavljivač objavi kraj, i
dvorana poče da se prazni.
Ser Alisera Toma nije bilo tako lako oterati. Čekao je u podnožju Gvozdenog
prestola kada se Tirion spustio. „Misliš da sam doplovio čak iz Istočne Morobdije
da bi mi se izrugivali takvi kao ti?“ razbesne se on, sprečavajući ga da prođe.
„Ovo nije šala. Video sam sopstvenim očima. Kažem ti, mrtvaci hodaju.“
„Pokušaj da ih ubiješ malo temeljnije.“ Tirion se protisnu kraj njega. Ser Aliser
pokuša da ga uhvati za rukav, ali ga Preston Grinfild odgurnu. „Ne približavaj se,
ser.“
Tom je znao da mu nije pametno da izaziva viteza Kraljeve garde. „Ti si budala,
Bauče!“ doviknu za Tirionom.
Kepec se okrenu da ga pogleda. „Ја? Stvarno? Zašto su se onda tebi svi smejali,
pitam se?“ On se slabašno osmehnu. „Došao si po ljude, zar ne?“
„Ledeni vetrovi počinju da duvaju. Zid mora biti branjen.“
„А da biste ga branili, potrebni su ti ljudi, koje sam ti i dao... ako nisi primetio,
ako su ti uši čule išta sem uvreda. Uzmi ih, zahvali mi i nestani mi s očiju, pre nego
što ponovo na tebe isučem viljušku za rakove. Najtoplije mi pozdravi lorda
Mormonta... a i Džona Snežnog.“ Bron uhvati ser Alisera za lakat i grubo ga izvede
iz dvorane.
Velemeštar Piseli već beše nestao, ali su Varis i Maloprstić sve posmatrali, od

početka do kraja. „Sve ti se više divim, moj gospodaru“, priznade evnuh. „Malo si
smirio malog Starka očevim kostima i lišio sestru njenih zaštitnika, jednim brzim
udarcem. Dao si crnom bratu ljude koje traži, oslobodio grad bar koliko-toliko
gladnih usta, a ipak učinio da sve izgleda kao izrugivanje, tako da niko ne može
reći kako se kepec boji drekavaca i ala. O, spretno izvedeno.“
Maloprstić pogladi bradicu. „Stvarno nameravaš da pošalješ sve svoje gardiste,
Lanisteru?“
„Ne, nameravam da pošaljem sve sestrine gardiste.“
„Kraljica to nikada neće dozvoliti.“
„О, mislim da hoće. Ja jesam njen brat, a kada me bolje upoznaš, shvatićeš da
sve što kažem ozbiljno mislim.“
„Čak i laži?“
„Posebno laži. Lorde Petire, osećam da si nezadovoljan mnome“
„Volim te kao što sam te uvek i voleo, moj gospodaru. Mada mi se ne dopada
kada od mene prave budalu. Ako se Mirsela udaje za Tristana Martela, teško da se
može udati i za Roberta Erina, zar ne?“
„Ne bez ogromnog skandala“, priznade on. „Žao mi je zbog te male spletke,
lorde Petire, ali kada smo razgovarali, nisam znao da će Dornjani prihvatiti moju
ponudu.“
Maloprstić se nije dao umiriti. „Ne volim kada me lažu, moj gospodaru. Izostavi
me iz svoje sledeće obmane.“
Samo ako ti postupiš jednako prema meni, pomisli Tirion, hitro pogledavši
bodež na Maloprstićevom boku. „Ako sam te uvredio, iskreno mi je žao. Svi znaju
koliko te volimo, moj gospodaru. I koliko si nam potreban.“
„Pokušaj da to ne zaboraviš.“ S tim rečima, Maloprstić ih ostavi.
„Prošetaj se sa mnom, Varise“, reče Tirion. Oni izađoše kroz kraljeva vrata iza
prestola. Evnuhove papuče tiho su šuškale po kamenu.
„Lord Beliš je u pravu, znaš. Kraljica ti nikada neće dozvoliti da pošalješ njenu
gardu.“
„Hoće. Ti ćeš se za to postarati.“
Na Varisovim punačkim usnama zatreperi osmeh. „Hoću li?“
„О, sasvim sigurno. Reći ćeš joj da je to deo mog plana za oslobađanje
Džejmija.“
Varis pogladi napuderisani obraz. „Koji bez sumnje uključuje četiri osobe za
kojima je tvoj čovek Bron tako marljivo tragao po svim jazbinama Kraljeve Luke.
Lopov, trovač, lakrdijaš, ubica.“
„Stavi na njih grimizne plaštove i lavlje kacige, i neće se razlikovati od ostalih
gardista. Dugo sam razmišljao o prevari koja bi ih uvela u Brzorečje, pre nego što
sam se setio da ih sakrijem naočigled svih. Ujahaće na glavnu kapiju, pod
lanisterskim barjacima, u pratnji kostiju lorda Edarda.“ On se iskrivljeno osmehnu.

„Četvoricu usamljenih ljudi bi pažljivo nadgledali. Četvorica među stotinom mogu
da se izgube. Zato moram da pošaljem i prave i lažne gardiste... a to ćeš i reći
mojoj sestri.“
„А zarad dobrobiti svog voljenog brata, ona će pristati, uprkos sumnjama.“ Išli
su niz pustu kolonadu. „Ipak, sigurno će joj biti nelagodno zbog gubitka svojih
crvenih plaštova.“
„Volim je kad joj je nelagodno“, reče Tirion.
Ser Klios Frej je krenuo tog istog popodneva, u pratnji Vilara i stotinu
lanisterskih gardista u crvenim plaštovima. Ljudi koje je poslao Rob Stark
pridružili su im se kod Kraljeve kapije radi dugog putovanja na zapad.
Tirion nađe Timeta kako se kocka sa svojim Opečenima u kasarni. „Dođi u
ponoć u moju odaju.“ Timet ga hladno odmeri jednim okom, pa klimnu glavom. On
nije bio pristalica dugačkih govora.
Te noći se gostio s Kamenim vranama i Mesečevom braćom u Maloj dvorani,
mada se, za promenu, klonio vina. Želeo je da ima svu prisebnost duha. „Šaga, koji
je ovo mesec?“
Šaga se namršti, a to beše strašan prizor. „Crni, mislim.“
„Na zapadu ga zovu izdajnički mesec. Pokušaj da se večeras ne napiješ
preterano, i postaraj se da ti sekira bude oštra.“
„Sekira Kamene vrane uvek je oštra, a Šagina je najoštrija od svih. Jednom sam
čoveku odsekao glavu, a on to nije primetio, sve dok nije pokušao da se očešlja.
Onda mu je pala.“
„Znači, zato se ti nikada ne češljaš?“ Kamene vrane prasnuše u smeh, lupajući
nogama, a Šaga se smejao glasnije od svih.
U ponoć, zamak beše tih i mračan. Bez sumnje su ih nekoliki zlatni plaštovi
videli sa zidina kako napuštaju Desničinu kulu, ali se nijedan nije oglasio. On je
bio kraljeva desnica, i išao je kuda mu se prohte.
Tanka drvena vrata razbiše se uz glasan prasak pod đonom Šagine čizme.
Komadi drveta poleteše unutra, i Tirion začu prestrašen ženski krik. Šaga potpuno
razvali vrata s tri žestoka udarca sekiram, šutnu ostatke i uđe. Timet krenu za njim,
a potom Tirion, pažljivo stupajući preko iverja. Od vatre beše ostalo tek nekoliko
tinjajućih žeravica, i senke su se po ložnici gusto tiskale. Kada Timet strgnu teški
baldahin s kreveta, naga sluškinja ih pogleda iskolačenih očiju. „Molim vas, moji
gospodari“, stade da preklinje, „nemojte me povrediti!“ Ona ustuknu od Šage,
pocrvenela i prestrašena, pokušavajući da pokrije svoje čari rukama, ali ih je imala
samo dve.
„Idi“, reče joj Tirion. „Ti nam ne trebaš.“
„Šaga hoće ovu ženu.“
„Šaga hoće svaku kurvu u gradu kurvi“, pobuni se Timet sin Timetov.
„Da“, reče Šaga bez ustručavanja. „Šaga bi joj dao snažno dete.“
„Ako poželi snažno dete, znaće koga da traži“, reče Tirion. „Timete, isprati je

napolje... nežno, molim te.“
Opečeni povuče devojku s kreveta, i više je izvuče nego što je izvede iz odaje.
Šaga ih je gledao kako odlaze, žalostan kao štene. Devojka se kroz slomljena vrata
otetura u hodnik, potpomognuta odlučnim Timetovim guranjem. Nad glavama,
gavranovi su im graktali.
Tirion skinu meko ćebe s postelje, otkrivši velemeštra Piselija pod njim. „Reci
mi, da li Citadela blagonaklono gleda na to što spavaš s mladim služavkama,
meštre?“
Starac je bio nag, isto kao i devojka, mada je pružao daleko manje privlačan
prizor. Za promenu, njegove oči teških kapaka bile su širom otvorene. „Š-šta ovo
znači? Ja sam star čovek, tvoj odani sluga...“
Tirion sede na krevet. „Tako odan da si poslao samo jedno moje pismo za
Dorana Martela. Drugo si dao mojoj sestri.“
„N-ne“, zacvili Piseli. „Ne, neistina, kunem se, nisam to bio ja. Varis, bio je to
Varis, Pauk, upozorio sam te...“
„Da li svi meštri tako slabo lažu? Varisu sam rekao da princu Doranu šaljem
svog sestrića Tomena kao štićenika. Maloprstiću da nameravam da udam Mirselu
za lorda Roberta od Gnezda sokolovog. Nikome nisam rekao da sam ponudio
Mirselu Dornjanima... ta istina bila je samo u pismu koje sam poverio tebi.“
Piseli grčevito zgrabi rub ćebeta. „Ptice se gube, poruke bivaju ukradene ili
prodane... Varis je to bio, o tom evnuhu bih ti mogao ispričati priče od koji bi ti se
krv sledila u žilama...“
„Moja gospa voli kada mi je krv vrela.“
„Ne zavaravaj se, na svaku tajnu koju ti evnuh šapne na uho, postoji sedam koje
krije. A Maloprstić, on...“
„Znam sve o lordu Petiru. Njemu ne verujem ništa više no tebi. Šaga, odseci mu
muškost i daj je kozama.“
Šaga diže ogromnu dvoseklu sekiru. „Nema koza, Polutanu.“
„Snađi se.“
Urlajući, Šaga skoči napređ. Piseli vrisnu i upiša se u krevet, a urin prsnu na sve
strane dok je pokušavao da se izmakne. Divljak ga uhvati za kraj talasaste bele
brade i odseče je gotovo čitavu jednim zamahom sekire.
„Timete, misliš li da će naš prijatelj sada biti iskreniji, kada više nema bradu da
se iza nje krije?“ Tirion čaršavom obrisa pišaćku s čizama.
„Uskoro će nam reći istinu.“ Tama se skupi u praznoj jami Timetovog izgorelog
oka. „Osećam smrad njegovog straha.“
Šaga baci šaku dlaka dole na rogozine, pa dohvati Piselija za ostatak brade. „Ne
mrdaj, meštre“, posavetova ga Tirion. „Kada se Šaga razbesni, ruke mu se tresu.“
„Šagi se ruke nikada ne tresu“, reče ljudeskara uvređeno, pritiskajući veliko
krivo sečivo na Piselijev uzdrhtali vrat i odsecajući još jednu pregršt brade.

„Koliko već uhodiš za moju sestru?“ upita Tirion.
Piselije je disao brzo i plitko. „Sve što sam radio, radio sam za kuću Lanistera.“
Znoj je oblivao starčevu široku ćelavu lobanju, a bele dlačice lepile su se za
izboranu kožu. „Uvek... godinama... tvoj gospodar otac, pitaj ga, uvek sam mu bio
veran sluga... ja sam nagovorio Erisa da otvori kapije.
To je već iznenadilo Tiriona. On je bio samo ružni dečak u Livačkoj steni kada
je grad pao. „Znači, i pad Kraljeve Luke je bio tvoje maslo?“
„Zarad kraljevstva! Kada je Regar poginuo, rat je bio gotov. Eris je bio lud,
Viseris premlad, princ Egon odojče, ali je kraljevstvu trebao kralj... molio sam se
da to bude tvoj dobri otac, ali je Robert bio odveć snažan, a lord Stark je stigao
prebrzo...“
„Koga si sve izdao, pitam se? Erisa, Edarda Starka, mene... kralja Roberta,
takođe? Lorda Erina, princa Regara? Gde je početak, Piseli?“ Znao je gde je kraj.
Sekira zagreba Piselijevu jabučicu i pogladi meku drhtavu kožu pod njegovom
vilicom, skinuvši poslednje dlake. „Ti... nisi bio tu“, prodahta on kada mu se sekira
pope do obraza. „Robert... njegove rane... da si ih video, omirisao, ne bi
sumnjao...“
„О, znam da je vepar obavio posao za tebe... ali da nije bio tako temeljan, ti bi
ga sigurno dovršio.“
„On je bio užasan kralj... tašt, pijan, pohotan... odbacio bi tvoju sestru, svoju
kraljicu... molim te... Renli je pravio planove da dovede devicu iz Visokog Sada na
dvor, da je ponudi bratu... to je jedina istina, pred bogovima...“
„А kakve je zavere kovao lord Erin?“
„On je znao“, reče Piseli. „Za... za...“
„Znam šta je znao“, odreza Tirion, koji nije želeo da i Šaga i Timet saznaju.
„Poslao je ženu u Gnezdo sokolovo, a sina da bude štićenik na Zmaj- kamenu...
spremao se da dela...“
„Zato si ga na vreme otrovao.“
„Ne.“ Piseli se slabašno otimao. Šaga zareža i zgrabi ga za glavu. Gorštak ova
šaka bila je toliko ogromna da je mogao da smrska meštrovu lobanju kao jaje,
jednim jedinim stiskom.
Tirion coknu. „Među tvojim napicima sam video suze iz Lisa. A i oterao si
ličnog meštra lorda Erina i sam ga lečio, kako bi bio siguran da će umreti.“
„Laž!“
„Obrij ga malo glađe“, predloži Tirion. „Grlo, još jednom. „
Sekira ponovo krenu naniže, grebući kožu. Mehurići pljuvačke zaigraše na
Piselijevim drhtavim usnama. „Pokušao sam da spasem lorda Erina. Kunem se...“
„Pažljivo Šaga, posekao si ga.“
Šaga zareža. „Dolf je otac ratnika, ne brica.“
Kada oseti kako mu krv curi niz vrat i na grudi, starac zadrhta i poslednji tragovi

snage ga napustiše. Delovao je smežuran, manji i krhkiji nego što je bio kada su ga
spopali. „Da“, progrca, „da“, Kolemon ga je čistio, pa sam ga oterao. Kraljica je
želela smrt lorda Erina, nije to rekla, nije mogla, Varis je slušao, uvek je slušao, ali
kada sam je pogledao, znao sam. Ali ja mu nisam dao otrov, kunem se.“ Starac
zajeca. „Varis će ti reći, bio je to momak, njegov štitonoša, Hju su ga zvali, sigurno
je to on uradio, pitaj sestru, pitaj je.“
Tirion je bio zgađen. „Vežite ga i odvedite“, naredi. „Bacite ga u crne ćelije.“
Odvukoše ga kroz razvaljena vrata. „Lanisteru“, stenjao je, „sve što sam uradio
bilo je za Lanistere...“
Kada ode, Tirion lagano pretraži odaju i pokupi još nekoliko malih ćupova s
polica. Gavrani su mu žagorili iznad glave dok je radio, taj zvuk čudno ga je
smirivao. Moraće da nađe nekoga da se bavi pticama, dok Citadela ne pošalje
Piselijevog zamenika.
Nadao sam se da ću njemu moći da verujem. Pretpostavljao je da Varis i
Maloprstić nisu ništa odaniji... samo su prefinjeniji, i stoga opasniji. Možda je
način njegovog oca ipak najbolji: pozvati Ilina Pejna, nataći tri glave iznad kapija,
i završiti s tim. A kako bi to samo bio lep prizor, pomisli on.

ARJA
Strah je oštriji od mača, govorila bi Arja sebi ali, od toga strah nije nestajao.
Bio je deo njenih dana, jednako kao i bajati hleb i žuljevi na stopalima nakon
dugačkog celodnevnog stupanja po tvrdom, izbrazdanom putu.
Mislila je da zna šta je strah, ali je to naučila tek u onom skladištu kraj Božjeg
oka. Osam dana je provela u njemu pre nego što je Planina dao naređenje da se
krene, i svakog dana je videla nekog kako umire.
Planina bi došao u skladište nakon doručka i odabrao bi jednog od zatvorenika
za ispitivanje. Seljani ga nikada ne bi pogledali. Možda su mislili da ih neće
primetiti ako oni ne primete njega... ali ih je on ipak primećivao, i birao koga je
hteo. Nije bilo mesta za skrivanje, bilo je nemoguće izvesti bilo šta, bilo je
nemoguće biti bezbedan.
Jedna devojka je tri noći uzastopce delila krevet s jednim vojnikom; Planina ju
je odabrao četvrtog dana, i vojnik nije rekao ništa.
Nasmešeni starac im je krpio odeću i brbljao o svom sinu, zlatnom plaštu u
Kraljevoj Luci. „On vam je kraljev čovek“, govorio je, „dobar kraljev čovek kao i
ja, svim srcem za Džofrija.“ To je toliko ponavljao da su ostali zatvorenici počeli
da ga zovu Srce Džofrijevo kada god stražari ne bi slušali. Srce Džofrijevo
odabran je petog dana.
Mlada majka rošavog lica ponudila je da im kaže sve što zna, ako obećaju da joj
neće povrediti kćerku. Planina ju je saslušao; narednog jutra je odabrao kćerku, da
bi bio siguran kako ništa nije prećutala.
Izabrani su ispitivani naočigled ostalih zarobljenika, kako bi ovi videli kakva
sudbina čeka buntovnike i izdajnike. Pitanja je postavljao čovek koga su zvali
Golicač. Lice mu je bilo tako obično, a odeća tako jednostavna, da je Arja
pomislila kako je jedan od seljana pre nego šta ga je videla na delu. „Golicač ih
natera da urlaju tako žestoko da se upišaju“, rekao im je stari grbavi Čizvik. To je
bio onaj koga je pokušala da ugrize, koji je rekao da je ona žestok mali i udario je
u glavu oklopljenom pesnicom. Ponekad je pomagao Golicaču. Ponekad su mu
pomagali drugi. Ser Gregor Klegani bi samo stajao nepokretan, gledajući i
slušajući, dok žrtva ne bi izdahnula.
Pitanja su uvek bila ista. Ima li u selu skrivenog zlata? Srebra, dragulja? Ima li
još hrane? Gde je lord Berik Donderion? Ko su mu jataci u selu? Kada je odjahao,
kuda je otišao? Koliko je ljudi bilo s njim? Koliko vitezova, koliko strelaca, koliko
oklopljenih pešaka? Kako su naoružani? Koliko konjanika imaju? Koliko
ranjenika? Koje su druge neprijatelje videli? Koliko? Kada? Kakvi su im bili
barjaci? Kuda su otišli? Ima li u selu skrivenog zlata? Srebra, dragulja? Gde je
lord Berik Donderion? Koliko ljudi je s njim? Trećeg dana, Arja je i sama mogla
da ih postavlja.

Našli su malo zlata, malo srebra, velik džak bakrenjaka, i jedan ulubljen pehar
optočen granatima, oko koga su se dva vojnika zamalo potukla. Saznali su da lord
Berik sa sobom ima deset izgladnelih odrpanaca, ili stotinu vitezova; da je odjahao
na zapad, ili na sever, ili na jug; da je prešao jezero u čamcu; da je snažan kao
divlji bivo ili slab od krvavog proliva. Niko nije preživeo Golicačevo ispitivanje;
nijedan muškarac, ni žena, ni dete. Najsnažniji bi izdržali do večeri. Tela su im
visila dalje od vatri, čekajući vukove.
Kada su krenuli, Arja je znala da nije vodeni plesač. Sirio Forel nikada ne bi
dozvolio da ga obore i da mu otmu mač, niti bi mirno stajao dok su ubijali
Zelenorukog Lomija. Sirio nikada ne bi ćutao u skladištu, niti bi pokorno koračao
zajedno s ostalim sužnjima. Jezovuk je bio simbol Starka, ali se Arja više osećala
kao jagnje, okružena stadom drugih ovaca. Mrzela je seljane zbog njihove
pokornosti, gotovo jednako kao što je mrzela sebe.
Lanisteri su joj oduzeli sve: oca, prijatelje, dom, nadu, hrabrost. Jedan je uzeo
Iglu, a drugi je preko kolena slomio njen drveni štap. Čak su joj oduzeli i njenu
glupu tajnu. Skladište je bilo dovoljno veliko da se odšunja i pusti vodu u uglu,
kada je niko nije gledao, ali je na drumu bilo drugačije. Trpela je koliko god je
mogla, ali je konačno morala da čučne kraj žbuna i skine čakšire pred svima.
Pituljica je buljio razrogačenih očiju, ali se niko drugi nije osvrnuo. Devojčica
ovca ili dečak ovca, ser Gregoru i njegovim ljudima bilo je svejedno.
Stražari im nisu dozvoljavali da govore. Razbijena usna naučila je Arju da drži
jezik za zubima. Drugi ništa nisu naučili. Jedan trogodišnji dečak nije hteo da
prestane da doziva oca, tako da su mu smrskali lice šestopercem. Onda je dečakova
majka počela da vrišti, pa je Srculence Raf ubio i nju.
Arja ih je gledala kako ginu bez otpora. Kakva je korist bila od hrabrosti? Jedna
žena odabrana za ispitivanje pokušala je da bude hrabra, ali je umrla vrišteći kao i
ostali. Na tom maršu nije bilo hrabrih ljudi, već samo uplašenih i gladnih. Mahom
su to bile žene i deca. Ono nekoliko muškaraca bili su ili veoma stari ili veoma
mladi; ostali su visili s lanaca na vešalima, ostavljeni vukovima i vranama.
Džendri je bio pošteđen samo zato što je priznao da je sam iskovao rogatu kacigu;
kovači, čak i šegrti kovača, bili su previše vredni da bi ih ubijali.
Vodili su ih da služe lordu Tivinu Lanisteru u Harendvor, tako im je rekao
Planina. „Izdajnici ste i buntovnici, zato zahvalite bogovima što vam lord Tivin
daje ovu priliku. Odmetnici vam ni toliko ne bi dali. Budite poslušni, služite i
živite.“
„То nije pravedno, nije“, ču ona jednu sedokosu staricu kako se žali drugoj dok
su legali na počinak. „Nikakvu izdaju mi nismo počinili, drugi su samo došli i uzeli
šta su’teli, isto ko i ovi.“
„Lord Berik bar nikog nije ubio“, prošapta njena prijateljica. „А onaj crveni
sveštenik s njim, taj je platio za sve što su uzeli.“
„Platio? Uzo mi je dva pileta i dao mi cedulju s nekim znakom. Je li mogu ja da

jedem hartiju, pitam ja tebe? Je li će ona da mi nosi jaja?“ Ona se osvrnu da vidi
ima li stražara u blizini, pa pljunu tri puta. „Evo im ga i za Tulije, i za Lanistere, i
za Starkove.“
„Ovo je greh i sramota“, šištao je starac. „Stari kralj, dok je bio živ, nikada ovo
ne bi dozvolio.“
„Kralj Robert?“ upita Arja, zaboravivši se.
„Kralj Eris, bogovi ga blagoslovili“, reče preglasno starac. Stražar priđe da ih
ućutka. Starac ostade bez oba svoja zuba, i te noći više nije bilo razgovora.
Osim zarobljenika, ser Gregor je za sobom teglio i desetak svinja, kavez s
pilićima, jednu mršavu kravu muzaru i devetora kola usoljene ribe. Planina i
njegovi ljudi imali su konje, ali su svi sužnji išli peške, a oni koji su bili preslabi
da održe korak bivali su ubijeni na licu mesta, zajedno s onima koji behu dovoljno
glupi da pokušaju bekstvo. Stražari su noću odvodili žene u žbunje, a većina njih
kao da je to i očekivala, i pokorno ih je sledila. Jedna devojka, lepša od drugih,
morala je da ide sa četvoricom ili petoricom muškaraca svake noći, sve dok
napokon nije jednog udarila kamenom. Ser Gregor je naterao sve da gledaju kako
joj odseca glavu jednim zamahom svog ogromnog dvoručnog mača. „Ostavite telo
vukovima“, naredio je kada je delo učinjeno, predajući mač štitonoši da ga očisti.
Arja ispod oka pogleda Iglu, pripasanu na boku crnobradog proćelavog
oklopnika koga su zvali Poliver. Dobro je što su mi je uzeli, pomisli. Inače bi
pokušala da ubode ser Gregora, a on bi je raspolutio, i vukovi bi i nju pojeli.
Poliver nije bio tako loš kao neki drugi, uprkos tome što je ukrao Iglu. One noći
kada je uhvaćena, lanisterski ljudi bili su bezimeni stranci, lica jednakih kao što su
im bile i kacige, ali ih je s vremenom sve upoznala. Morala je da shvati ko je lenj a
ko okrutan, ko pametan a ko glup. Morala je da nauči da onaj koga su zvali
Govnousti ima najpoganiji jezik na svetu, ali bi ti ipak dao još komad hleba ako ga
zamoliš, dok bi ti veseli stari Čizvik i tihi i uglađeni Raf dali samo pesnicu.
Arja je gledala i slušala i glačala svoju mržnju kao što je Džendri nekada glačao
svoju rogatu kacigu. Dansen je sada nosio bikove rogove, i zato ga je mrzela.
Mrzela je Polivera zbog Igle, i mrzela je starog Čizvika, koji je zamišljao da je
zabavan. A Srculenceta Rafa, koji je zario koplje kroz Lomijevo grlo, mrzela je još
i više. Mrzela je ser Ejmorija Lorča zbog Jorena, i mrzela je ser Merina Trenta
zbog Sirija, Pseto zato što je ubio kasapinovog šegrta Miku, a ser Ilina i princa
Džofrija i kraljicu zbog njenog oca
Debelog Toma i Dezmonda i ostalih, čak i zbog Ledi, Sansinog vuka. Golicač je
gotovo bio previše strašan da bi ga mrzela. Ponekad je skoro zaboravljala da je on
i dalje s njima; kada nije postavljao pitanja, bio je samo još jedan vojnik, tiši od
ostalih, lica nalik hiljadama drugih.
Svake noći je Arja izgovarala njihova imena. „Ser Gregor“, šaputala bi u svoj
kameni jastuk. „Dansen, Poliver, Čizvik, Srculence Raf. Golicač i Pseto. Ser
Ejmori, ser Ilin, ser Merin, kralj Džofri, kraljica Sersei.“ U Zimovrelu, Arja se

molila s majkom u obredištu i s ocem u bogošumi, ali na drumu za Harendvor nije
bilo bogova, i imena su bila jedina molitva koju je želela da pamti.
Svakog dana su hodali, i svake noći je izgovarala imena, sve dok se konačno
šuma ne proredi i ne pređe u šaren predeo valovitih bregova, krivudavih potoka i
sunčanih polja, gde su ljušture spaljenih imanja štrčale crne, kao truli zubi. Nakon
još jednog dugačkog dana pešačenja u daljini ugledaše kule Harendvora, tvrde kraj
plavih voda jezera.
Biće bolje kad jednom stignu u Harendvor, govorili su sužnji jedni drugima, ali
Arja nije bila tako sigurna. Sećala se priča Stare Nen o zamku sazdanom od straha.
Crni Haren je pomešao ljudsku krv s malterom, govorila je Nen, snizivši glas tako
da bi deca morala da se nagnu da čuju, ali su Egonovi zmajevi spržili Harena i sve
njegove sinove iza njihovih velikih kamenih zidina. Arja je grickala usnu dok je
hodala stopalima tvrdim kao đonovi. Nema još dugo, rekla je sebi; te kule su tek
koju milju daleko.
Ipak su hodali čitav taj dan i veći deo narednog pre nego što su stigli do ruba
vojske lorda Tivina, ulogorene zapadno od zamka, na zgarištu varoši. Harendvor je
umeo da zavara iz daljine, zahvaljujući tome što je bio tako ogroman. Njegove
orijaške spoljne zidine dizale su se kraj jezera, strme i nenadane, poput planinskih
litica, a nizovi škorpiona od gvožđa i drveta na njima izgledali su sićušno, kao
bube po kojima su dobili ime.
Smrad lanisterske vojske dopro je do Arje mnogo pre nego što je mogla da
razabere simbole na barjacima sa šatora zapadnjaka, koji su nikli kraj obale jezera.
Po mirisu, Arji je bilo jasno da je lord Tivin tu bio već neko vreme. Nužnici oko
logora prelivali su se, okruženi rojevima muva, a videla je i bledu zelenkastu trulež
na mnogim zašiljenim kočevima koji su štitili logor.
Kapijska utvrda Harendvora, velika kao Velika utvrda Zimovrela, bila je
jednako izgrebana koliko i ogromna, kamenja napuklog i izbledelog. Spolja su se
iza zidina videli samo vrhovi pet čudovišnih kula. Najmanja među njima bila je
dvostruko viša od najviše zimovrelske kule, ali se nisu dizale u nebesa kao obične
kule. Arji se činilo da izgledaju kao čvornovati, krivi starački prsti koji pokušavaju
da zgrabe oblak u prolazu. Sećala se kako je Nen pričala da se kamen bio otopio i
tekao niz stepenice i kroz prozore kao vosak, sijajući strašnim i vrelim crvenilom
dok je tražio Harena u njegovom skrovištu. Arja je sada poverovala i u poslednju
reč; svaka kula bila je nakaznija i izobličenija od prethodne, kvrgava, i izbrazdana
i ispucala.
„Neću tamo da idem“, cvileo je Pituljica kada im Harendvor otvori svoja vrata.
„Tu ima duhova.“
Čizvik ga ču, ali se za promenu samo nasmeja. „Pekarčiću, evo ti izbora. Uđi i
budi s duhovima, ili sam postani duh.“
Pituljica je ušao s ostalima.
U kupaonici od kamena i drveta punoj odjeka sužnje su naterali da se skinu i

oribaju u vreloj vodi. To su nadgledale dve žustre starice, raspravljajući o njima
kao da su tek kupljeni magarci. Kada dođe red na Arju, domaćica Amabela zacokta
iznenađeno kada joj vide stopala, a domaćica Hara opipa žuljeve na njenim
prstima, nastale od dugih časova vežbe s Iglom. „Kladim se da ti je to od bućkanja
maslaca“, reče. „Ti si derle nekog seljaka, je li tako? Pa, nije ni bitno, curice, ako
budeš marljivo radila, imaćeš priliku da se izboriš za bolji položaj na ovom svetu.
Ne budeš li vredna, dobijaćeš batine. A kako te zovu?“
Arja se ne usudi da kaže svoje pravo ime, ali ni Ari nije bilo dobro, bilo je to
muško ime, a jasno su videle da ona nije dečak. „Lasica“, izreče ime prve
devojčice koje se setila. „Lomi me je zvao Lasica.“
„Vidim i zašto“, šmrknu domaćica Amabela. „Kosa ti je užasna, pravo gnezdo
vaši. Prvo ćemo da je ošišamo, a onda ideš u kuhinju.“
„Radije bih da pazim na konje.“ Arja je volela konje, a ako bude u štalama,
možda bi uspela jednog da ukrade i da pobegne.
Domaćica Hara joj odvali takav šamar da joj natečena usna ponovo prsnu. „I
drži jezik za zubima, inače ćeš proći još gore. Niko te nije pitao za mišljenje.“
Krv joj je u ustima imala slani metalni ukus. Arja obori pogled i ne reče ništa.
Da još imam Iglu, ne bi se usudila da me udari, pomisli mračno.
„Lord Tivin i njegovi vitezovi imaju konjušare i štitonoše da im paze na konje,
ne trebaju im takvi kao što si ti“, reče domaćica Amabela. „Kuhinja je ušuškana i
čista, tamo uvek gori topla vatra kraj koje može da se spava, i puna je hrane. Tamo
bi ti možda bilo dobro, ali vidim da ti nisi pametna curica. Hara, mislim da treba
da je pošaljemo Vizu.“
„Ako ti tako kažeš, Amabela.“ Dadoše joj haljinu od grube sive vune i cipele
koje su je žuljale, pa je oteraše dalje.
Viz je bio zamenik kućeupravitelja za Jecajuću kulu, zdepast čovek mesnatog,
okruglastog nosa i s gnezdom upaljenih crvenih čireva u uglu punačkih usana.
Njemu su poslali Arju i još petoro sužanja. Sve ih je odmerio prodornim
pogledom. „Lanisteri su velikodušni prema onima koji ih dobro služe, što je čast
koju vi ne zaslužujete, ali u ratu čovek mora da se snalazi s onim što ima. Radite
vredno, gledajte svoja posla, i možda ćete se jednog dana dići visoko kao ja. A ako
pokušate da zloupotrebite gospodarevo milosrđe, imaćete posla sa mnom.“ Šepurio
se pred njima, pričajući im kako nikada ne smeju da pogledaju visokorođene u oči,
niti da govore ako im se neko ne obrati, niti da se gospodaru nađu na putu. „Moj
nos nikada ne laže“, hvalisao se. „Mogu da namirišem prkos, mogu da namirišem
gordost, mogu da namirišem neposlušnost. Osetim li samo tračak tih mirisa,
odgovaraćete mi. Kada vas onjušim, hoću da osećam samo strah.“

DENERIS
Na zidinama Karta, ljudi su udarali u gongove da najave njen dolazak, dok su
drugi duvali u neobične rogove koji su im obavijali tela poput velikih bronzanih
zmija. Povorka ratnika na kamilama izašla je iz grada da joj bude počasna straža.
Jahači su nosili oklope od bakarnih listića i kacige s njuškama, i bakarnim
očnjacima i dugačkim crnim svilenim perima, i sedeli su visoko na sedlima
ukrašenim rubinima i granatima. Na kamilama im behu pokrovci u stotinama raznih
boja.
„Kart je najveći grad koji je ikada postojao i koji će ikada postojati“, rekao joj
je Pjat Pri, još tamo među kostima Ves Tolora. „On je središte sveta, kapija između
severa i juga, most između istoka i zapada, drevniji no što seže pamćenje ljudi, i
tako veličanstven da je Satos Mudri iskopao sebi oči nakon što ga je prvi put
video, jer je znao da će sve što kasnije vidi u poređenju s njim izgledati bedno i
ružno.“
Deni je volšebnikove reči prihvatila s dosta sumnje, ali se nije moglo poreći da
je grad zaista veličanstven. Tri debela zida opasivala su Kart, ukrašena bogatim
reljefima. Spoljni je bio od crvenog peščara, trideset stopa visok, i ukrašen
životinjama: zmije su puzale, zmajevi leteli, ribe plivale oko vukova iz crvene
pustoši i prugastih zorsa i čudovišnih slonova. Srednji zid, četrdeset stopa visok,
bio je sivi granit, živ od prizora rata: sudara mača i štita i koplja, strela u letu,
junaka u bitkama i poklane odojčadi, brda mrtvaca. Unutrašnji zid, pedeset stopa
visok, bio je od crnog mermera, s reljefima od kojih je Deni crvenela sve dok nije
sebi rekla da ne bude luda.
Nije bila devica; ako je mogla da gleda prizore pokolja sa sivog zida, zašto bi
obarala pogled pred prizorima muškaraca i žena kako pružaju zadovoljstvo jedni
drugima?
Spoljašnje kapije bile su okovane bakrom, srednje gvožđem; unutrašnje
prekrivene zlatnim zakivcima u obliku očiju. Sve su se otvarale pred Deni. Dok je
na srebrnoj ždrebici ujahivala u grad, mala deca su istrčavala da joj bace cveće
pred noge. Na sebi su imala zlatne sandale i svetle boje, i ništa više.
Sve boje koje su nedostajale u Ves Toloru našle su put do Karta; oko nje su se
tiskale fantastične kuće, kao kakvi grozničavi snovi u nijansama ružičastog,
ljubičastog i crvenosmeđeg. Prošla je ispod bronzanog slavoluka, izrađenog tako
da liči na dve zmije koje se pare, a krljušti su im bile sićušni komadi žada,
opsidijana i lapis lazulija. Vitke kule bile su nešto najviše što je Deni u životu
videla, a kitnjasti vodoskoci krasili su svaki trg, izrađeni u obličjima grifona, i
zmajeva i mantikora.
Karćani su stajali uz ivičnjake ili posmatrali s tananih balkona, koji su izgledali
prekrhko da podnesu njihovu težinu. Oni behu narod visok i bled, odeveni u lan i

somot i tigrovo krzno, a u njenim očima su svi do jednog izgledali kao gospodari i
gospe. Žene su nosile haljine koje su otkrivale jednu dojku, dok su muškarci voleli
svilene suknje s perlama. Deni se osećala otrcano i varvarski dok je jahala kraj
njih u svojoj lavljoj koži s crnim Drogonom na ramenu. Njeni Dotraci su Karćane
zvali „Mlečni ljudi“ zbog njihovog bledila, a Kal Drogo je sanjao o danu kada će
moći da opljačka velike gradove istoka. Ona se osvrnu na svoje krvorodnike, čije
tamne, bademaste oči nisu odavale njihove misli. Vide li oni samo plen? pitala se.
Sigurno smo u očima ovih Karćana strašni divljaci.
Pjat Pri provede njen mali kalasar niz središte velike arkade, gde su drevni
gradski junaci, tri puta viši od ljudi, stajali na stubovima od belog i zelenog
mermera. Prođoše kroz bazar u ogromnoj zgradi čija je rešetkasta tavanica bila
dom hiljadama ptica živih boja. Drveće i cveće cvetalo je na terasastim zidovima
iznad tezgi, a činilo se da je podno njih na prodaju izloženo sve što su bogovi na
ovome svetu stvorili.
Njena srebrna ždrebica ustuknu kada joj prijaha trgovački princ Ksaro Ksoan
Daksos; beše otkrila da konji ne podnose blizinu kamila. „Ako ovde vidiš nešto što
želiš, o najlepša među ženama, reci samo reč, i tvoje je“, reče Ksaro iz svog
kićenog rogatog sedla.
„Sam Kart je njen, ne trebaju joj tričarije“, zapeva plavousti Pjat Pri iz svog
sedla. „Biće kao što sam ti obećao, kalisi. Pođi sa mnom u kuću Neumirućih, i
napićeš se istine i mudrosti.“
„Šta će njoj tvoja Palata praha, kada joj ja mogu dati sunčevu svetlost, i bistru
vodu i svilu da u njoj spava?“ reče Ksaro volšebniku. „Trinaestorica će staviti
krunu od crnog žada i vatrenih opala na njenu prelepu glavu.“
„Jedina palata koju želim jeste crveni zamak u Kraljevoj Luci, moj gospodaru
Pjate.“ Deni je zazirala od volšebnika; nakon megi Miri Maz Dur zazirala je od
svih ljudi koji su se bavili čarobnjaštvom. „А ako velikaši Karta žele da me
darivaju, Ksaro, nek mi daju brodove i mačeve da povratim ono što mi po pravdi
pripada.“
Pjatove plave usne izviše se u ljubazan osmeh. „Biće kako ti zapovedaš, kalisi.“
On krenu, njišući se od koraka kamile, a dugačka odora od perli visila je za njim.
„Mlada kraljica je mudrija od svojih godina“, promrmlja Ksaro Ksoan Daksos
iz svog visokog sedla. „Postoji karćanska poslovica koja kaže da je volšebnikova
kuća sagrađena od kostiju i laži.“
„Zašto ljudi govore tiho kada spominju volšebnike iz Karta? Njihova moć i
mudrost čuveni su po čitavom istoku.“
„Nekada su bili moćni“, saglasi se Ksaro, „ali su sada smešni, kao oni slabašni
stari vojnici koji se hvališu svojom veštinom još dugo nakon što su ih snaga i
okretnost napustili. Čitaju svoje prašnjave svitke, piju noćnu sen dok im usta ne
poplave i nagoveštavaju užasne moći, a zapravo su, u poređenju sa svojim
prethodnicima, samo prazne ljušture. Darovi Pjata Prija pretvoriće se u prah u

tvojim rukama, upozoravam te.“ On ošinu kamilu bičem, pa se brzo udalji.
„Vrana zove gavrana crnim“, promrmlja ser Džora na zajedničkom jeziku
Vesterosa. Izgnani vitez joj je jahao zdesna, kao i obično. Za njihov ulazak u Kart
beše se presvukao iz dotračke odeće u oklop i vunu Sedam kraljevstava, pola sveta
dalekih. „Bilo bi dobro da izbegavaš obojicu, veličanstvo.“
„Oni će mi pomoći da se domognem krune“, reče ona. „Ksaro poseđuje ogromno
bogatstvo, a Pjat Pri...“
„...se pretvara da poseduje moć“, reče vitez otresito. Na njegovom
tamnozelenom ogrtaču, medved kuće Mormonta propinjao se na zadnjim nogama,
crn i žestok. Džora nije izgledao ništa manje opasno dok se mrštio na gomilu koja
je ispunjavala bazar. „Ne bih se ovde predugo zadržavao, moja kraljice. Ni miris
ovog mesta mi se ne dopada.“
Deni se osmehnu. „Možda su to kamile. Sami Karćani meni sasvim lepo mirišu.“
„Lepi mirisi se ponekad koriste da prikriju gadne.“
Moj veliki medved, pomisli Deni. Ja sam njegova kraljica, ali ću uvek biti i
njegovo meče, i on će me uvek štititi. Zbog toga se osećala bezbedno, ali u isti mah
i tužno. Želela je da može više da ga voli.
Ksaro Ksoan Daksos ponudio je Deni gostoprimstvo svog doma, dokle god bude
u gradu. Očekivala je nešto raskošno. Nije očekivala palatu veću od mnogih
pijačnih varoši. U poređenju s njom, vila magistera Ilirija u Pentosu izgleda kao
svinjareva koliba, pomisli ona. Ksaro se zakleo da njegov dom može lako da primi
sav njen narod, kao i njihove konje; i zaista, progutao ih je. Dato joj je čitavo krilo.
Dobila je vlastite bašte, mermemi bazen za kupanje, toranj s kristalnom kuglom i
volšebnički lavirint. Robovi će se starati za sve njene potrebe. U njenim ličnim
odajama, podovi behu od zelenog mermera, zidovi pokriveni živopisnim svilenim
draperijama koje su svetlucale sa svakim daškom povetarca. „Previše si
velikodušan“, rekla je Ksaru Ksoanu Daksosu.
„Nijedan dar nije prevelik za Majku zmajeva.“ Ksaro je bio mlitav, otmen čovek
ćelave glave i velikog kljunastog nosa, ukrašenog rubinima, opalima i komadićima
žada. „Sutra ćeš se gostiti paunom i ševinim jezicima, i čuti muziku vrednu najlepše
među ženama. Trinaestorica će doći da ti se poklone, kao i svi velikaši Karta.“
Svi velikaši Karta doći će da vide moje zmajeve, pomisli Deni, ali ipak zahvali
Ksaru na ljubaznosti pre nego što ga otpusti. Pjat Pri takođe ode, obećavši da će
zatražiti prijem kod Neumirućih. „То je počast retka kao letnji snegovi.“ Pre nego
što je otišao, poljubio joj je bosa stopala svojim bledoplavim usnama, i dao joj
poklon, ćup masti za koju se kleo da će joj omogućiti da vidi duhove vazduha.
Poslednja je od troje tragača otišla Kaiti, senkovezilja. Od nje je Deni dobila samo
upozorenje. „Čuvaj se“, rekla joj je žena s crvenom lakiranom maskom.
„Koga?“
„Svih. Dolaziće danju i noću da vide čudo ponovo rođeno na svetu, a kada ga
vide, žudeće za njim. Jer zmajevi su vatra u živom mesu, a vatra je moć.“

Kada je i Kaiti otišla, ser Džora reče: „Ona pravo zbori, moja kraljice, mada mi
se ne dopada ništa više od drugih.“
„Ne razumem je.“ Pjat i Ksaro obasipali su Deni obećanjima od trenutka kada su
ugledali njene zmajeve, tvrdeći da su joj u svemu odane sluge, ali je od Kaiti
dobijala tek poneku zagonetnu reč. A smetalo joj je i što joj nikada nije videla lice.
Seti se Miri Maz Dur, reče ona sebi. Seti se izdajstva. Ona se okrenu svojim
krvorodnicima. „Držaćemo svoje vlastite straže, dokle god smo ovde. Niko ne sme
da uđe u naše krilo palate bez moje dozvole, i postarajte se da zmajevi uvek budu
dobro čuvani.“
„Biće tako, kalisi“, reče Ago.
„Videli smo samo one delove Karta koje je Pjat Pri želeo da vidimo“, nastavi
ona. „Rakaro, idi i izvidi ostatak, i reci mi šta si našao. Povedi sa sobom dobre
ljude - i žene, da idu tamo gde je muškarcima zabranjeno.“
„Što ti kažeš, ja činim, krvi moje krvi“, reče Rakaro.
„Ser Džora, nađi luku i vidi kakvi su brodovi usidreni. Prošlo je pola godine
otkako sam poslednji put čula vesti iz Sedam kraljevstava. Možda su bogovi naveli
ovde kakvog dobrog kapetana iz Vesterosa, s brodom koji bi nas odveo kući.“
Vitez se namršti. „То ne bi bila milost. Uzurpator bi te ubio, to je jasno kao
dan.“ Mormont zakači palčeve za kaiš. „Mesto mi je ovde, kraj tebe.“
„I Jogo može da me čuva. Ti znaš više jezika od mojih krvorodnika, a Dotraci ne
vole more i one koji njime plove. Samo mi ti tu možeš pomoći. Prođi kraj brodova
i razgovaraj s posadama, saznaj odakle su i kuda idu, i kakvi im ljudi zapovedaju.“
Nevoljno, izgnanik klimnu glavom. „Biče tvoja volja, moja kraljice.“ Kada svi
muškarci odoše, sluškinje skinuše s nje od puta prljavu svilu, i Deni iskorači
napolje, do mermernog bazena u senci kolonade. Voda je bila blaženo hladna, a
bazen pun sićušnih zlatnih ribica koje su joj radoznalo grickale kožu, što ju je
nateralo da se zakikoće. Bilo je lepo sklopiti oči i plutati, znati da može da se
odmara koliko želi. Pitala se da li Egonova Crvena tvrđava ima takav bazen, i
mirišljave bašte pune lavande i metvice. Mora da ih ima, sigurno. Viseris je uvek
govorio da od Sedam kraljevstava nema lepšeg mesta na svetu.
Pomisao na dom je uznemiri. Da je njen sunce i zvezde živ, on bi poveo svoj
kalasar preko otrovne vode i slomio njene neprijatelje, ali njegova je snaga
napustila ovaj svet. Krvorodnici su joj ostali, doživotno zakleti na vernost, i vešti u
krvoproliću, ali samo onako kako su to gospodari konja odvajkada radili. Dotraci
su pljačkali gradove i pustošili kraljevstva, nisu njima vladali. Deni nije želela da
Kraljevu Luku pretvori u čađavu ruševinu prepunu nemirnih duhova. I predugo je
plakala. Hoću da moje kraljevstvo bude prelepo, da ga ispunim debelim ljudima i
lepim devicama i nasmejanom decom. Hoću da mi se narod osmehuje kada me
vidi kako prolazim, kao što je Viseris pričao da su se osmehivali mom ocu.
Ali pre no što bude u stanju to da čini, moraće da osvaja.
Uzurpator će te ubiti, to je jasno kao dan, rekao je Mormont. Robert je pogubio

njenog hrabrog brata Regara, a jedan njegov stvor prešao je dotračko more da
otruje nju i njenog nerođenog sina. Pričalo se da je Robert Barateon snažan kao bik
i neustrašiv u bici, čovek koji ništa ne voli toliko kao rat. A uz njega su stajali
veliki lordovi koje je njen brat zvao Uzurpatorovim psima: hladnooki Edard Stark
ledenog srca i zlatni Lanisteri, otac i sin, tako bogati, tako moćni, takvi izdajnici.
Kako može da se nada da zbaci takve ljude? Dok je kal Drogo živeo, ljudi su
pred njim drhtali, i darivali ga da izbegnu njegov gnev. Ako nisu, uzimao im je
gradove, blago, žene, sve ostalo. Ali, njegov je kalasar bio ogroman, a njen je
malen. Njen narod ju je pratio preko crvene pustoši dok je išla za kometom, i
pratiće je i preko otrovne vode, ali on nije dovoljan. Čak ni zmajevi možda neće
biti dovoljni. Viseris je verovao da će se kraljevstvo dići za svog pravog kralja...
ali je Viseris bio budala, a budale veruju u budalaštine.
Od sumnji je prođe drhtaj. Iznenada joj je voda bila hladna, a bockanje ribica
joj je smetalo. Deni ustade i izađe iz bazena. „Iri“, pozva, „Jiki!“ Dok su je
služavke brisale i odevale u haljinu od sirove svile, Deni pomisli na ono troje koji
su je našli u Gradu kostiju. Krvava zvezda me je odvela u Kart s ciljem. Ovde ću
naći ono što mi treba, samo ako budem imala snage da uzmem ono što mi se
nudi, i mudrosti da izbegnem zamke. Ako su bogovi namerni da osvojim
kraljevstvo, daće mi šta mi treba, poslaće mi znak, a ako ne... ako ne...
Bilo je skoro veće i Deni je hranila zmajeve kada Iri uđe kroz svilene zavese da
joj kaže kako se ser Džora vratio iz luke... i to ne sam. „Pusti ga unutra, s tim koga
je doveo“, reče ona, znatiželjna.
Kada uđoše, sedela je na brdu jastuka, okružena zmajevima. Čovek koga je
doveo sa sobom nosio je plašt od zelenog i žutog perja, a lice mu beše crno kao
uglačani ahat. „Veličanstvo“, reče vitez, „dovodim ti Kuhuru Moa, kapetana
Cimetnog vetra iz Varoši visokog drveća.“
Crni čovek kleknu. „Veoma sam počastvovan, moja kraljice“, reče on; ne na
jeziku Letnjih ostrva, koji Deni nije znala, već na tečnom valirijskom Devet
slobodnih gradova.
„Čast je moja, Kuhuru Mo“, reče Deni na istom jeziku. „Da li si doputovao s
Letnjih ostrva?“
„То je istina, veličanstvo, ali pre manje od pola godine, pristali smo u
Starigradu. Odatle ti donosim čudesan dar..“
„Dar?“
„Dar novosti. Zmajmajko, Olujrođena, govorim ti istinu, Robert Barateon je
mrtav.“
Napolju se veče spuštalo na Kart, ali je u Deninom srcu svanulo sunce.
„Mrtav?“ ponovi ona. U krilu joj crni Drogon zasikta, i bledi dim joj se diže pred
licem, poput vela. „Siguran si? Uzurpator je mrtav?“
„Tako se govori u Starigradu, i Dorni i Lisu, i svim drugim lukama u koje sam
pristao.“

Poslao mi je otrovno vino, ali sam ja još živa, a njega više nema. „Na koji je
način umro?“ Na ramenu joj bledi Viserion mahnu krilima boje mleka, i vazduh joj
zastruja oko glave.
„Pokidao ga je čudovišni divlji vepar, dok je lovio u svojoj Kraljevskoj šumi,
bar sam tako čuo u Starigradu. Drugi pričaju da ga je kraljica izdala, ili brat, ili
lord Stark, njegova desnica. Sve priče se u jednom slažu: kralj Robert je mrtav i
sahranjen.“
Deni nikada ne beše videla Uzurpatorovo lice, ali je retko prošao dan a da na
njega nije pomislila. Njegova velika senka nadvijala se nad njom od časa njenog
rođenja, kada je u krvi i oluji došla na svet u kome za nju više nije bilo mesta. A
sada je ovaj stranac boje abonosa otklonio tu senku.
„Dečak sada sedi na Gvozdenom prestolu“, reče ser Džora.
„Kralj Džofri sedi na prestolu“, složi se Kuhuru Mo, „ali Lanisteri vladaju.
Robertova braća pobegla su iz Kraljeve Luke. Priča se da žele krunu za sebe. A
desnica je pao, lord Stark koji je bio Robertov prijatelj. Bačen je u tamnicu kao
izdajnik.“
„Ned Stark izdajnik?“ Ser Džora frknu. „То je malo verovatno. Dugo leto će se
vratiti pre nego što taj okalja svoju dragocenu čast.“
„Kakvu to on ima čast?“ reče Deni. „Izdao je pravog kralja, isto kao i ti
Lanisteri.“ Bilo joj je drago što se Uzurpatorovi psi bore među sobom, mada je to
nije iznenadilo. Isto se desilo kada je Drogo umro, i kada mu se veliki kalasar
rascepkao na komadiće. „Moj brat je takođe mrtav, Viseris, koji je bio pravi
kralj“, reče ona Letnjem ostrvljaninu. „Kal Drogo, moj gospodar muž, ubio ga je
krunom od rastopljenog zlata.“ Da li bi joj brat bio mudriji da je znao kako je
osveta za koju se toliko molio bila tako blizu?
„Onda tugujem zbog tebe, Zmajmajko, i zbog ranjenog Vesterosa, lišenog svog
pravog kralja.“
Pod Deninim nežnim prstima, zeleni Regal gledao je stranca očima od
rastopljenog zlata. Kada mu se usta otvoriše, zubi mu zasvetlucaše kao crne igle.
„Kada ti se brod vraća u Vesteros, Kapetane?“
„Tek za godinu ili više, bojim se. Odavde Cimetni vetar plovi na istok, da obiđe
trgovački krug po Zadnom moru.“
„Shvatam“, reče Deni, razočarana. „Onda ti želim dobar vetar i unosne poslove.
Doneo si mi dragocen dar.“
„Bogato sam za to nagrađen, velika kraljice.“
Nju to začudi. „Kako?“
Oči mu zacakliše. „Video sam zmajeve.“
Deni se nasmeja. „Nadam se da ćeš ih videti ponovo jednog dana. Dođi mi u
Kraljevu Luku, kada budem sedela na prestolu svog oca, i bićeš bogato nagrađen.“
Letnji ostrvljanin obeća da će biti tako, i blago joj poljubi ruku pre nego što ode.
Jiki ga isprati, a ser Džora se zadrža.

„Kalisi“, reče vitez kada ostadoše sami, „ne bih tako otvoreno govorio o svojim
namerama, da sam na tvom mestu. Ovaj čovek će proširiti priču kuda god da
krene.“
„Neka ga“, reče ona. „Nek čitav svet zna šta mi je cilj. Uzurpator je mrtav,
kakve to veze ima?“
„Nisu sve mornarske priče istinite“, upozori ser Džora, „а čak i ako je Robert
zaista mrtav, sin mu vlada umesto njega. Ovo u suštini ništa nije promenilo.“
„Ovo je sve promenilo.“ Deni naglo ustade. Grakćući, zmajevi joj se ispraviše i
raširiše krila. Drogon mahnu krilima i zari kandže u dovratak. Ostali se razmileše
po podu, a krajevi krila su im se vukli po mermeru. „Pre ovoga, Sedam
kraljevstava bila su kao kalasar mog Droga, stotinu hiljada pretvorenih u jedno,
kroz njegovu snagu. Sada se raspadaju na komadiće, kao i kalasar nakon što je moj
kal izdahnuo.“
„Visoki lordovi su se oduvek međusobno borili. Reci mi ko je pobedio, i reći ću
ti šta to znači. Kalisi, Sedam kraljevstava neće ti pasti u šake kao sedam zrelih
bresaka. Trebaće ti flota, zlato, vojske, savezništva...“
„Sve to znam.“ Ona ga uze za ruke i zagleda se u njegove tamne sumnjičave oči.
Ponekad misli o meni kao o detetu koje mora da zaštiti, a ponekad kao o ženi
koju želi, ali da li me ikada zaista vidi kao svoju kraljicu? „Nisam preplašena
devojčica koju si sreo u Pentosu. Izbrojala sam samo petnaest imendana, to je
istina... ali sam stara kao veštice iz doškalina i mlada kao moji zmajevi, Džora.
Rodila sam dete, spalila kala, i prešla crvenu pustoš i dotračko more. Moja je krv
zmajeva.“
„Kao što je bila i tvoga brata“, reče on tvrdoglavo.
„Ја nisam Viseris.“
„Nisi“, priznade on. „U tebi ima više Regara, čini mi se, ali je čak i Regar bio
smrtan. Robert je to dokazao na Trozupcu, samo uz pomoć običnog buzdovana. Čak
su i zmajevi smrtni.“
„Zmajevi su smrtni.“ Ona se prope na prste da ga meko poljubi u neobrijan
obraz. „Ali su smrtni i zmajoubice.“

BREN
Mira je oprezno kružila: mreža joj je visila iz leve ruke, a tanko trokrako koplje
za žabe bilo spremno u desnoj. Leto ju je pratio zlatnim očima, okrećući se oko
sebe, visoko dignutog repa. Gledajući, gledajući...
„Jai!“ viknu devojka, i koplje sevnu. Vuk kliznu ulevo i skoči pre nego što je
mogla ponovo da zamahne njime. Mira baci mrežu, i ona se rasplete u vazduhu pred
njom. Letov skok ga odvede pravo u nju. On povuče mrežu za sobom kada udari u
Mirine grudi i sruši je na leđa. Koplje joj izlete iz ruke. Vlažna trava joj ublaži
pad, ali ona ipak ostade bez daha. Vuk joj sede na grudi.
Bren radosno kliknu. „Izgubila si.“
„Pobedila je“, reče njen brat Džodžen. „Leto je zarobljen.“ Bio je u pravu,
uvide Bren. Leto se otimao i režao u mreži, pokušavajući da se oslobodi, ali se
samo sve više upetljavao. A nije mogao ni da je pregrize. „Pusti ga.“
Smejući se, mala Ridova obgrli upetljanog vuka i poče da se s njim kotrlja. Leto
žalostivo zacvile, batrgajući nogama po mreži koja ga je sputavala. Mira kleknu,
razveza jedan čvor, povuče kraj, spretno cimnu na jednom ili dva mesta, i iznenada
je jezovuk slobodno skakao.
„Leto, dođi!“ Bren raširi ruke. „Pazi“, reče, tren pre nego što se vuk zalete u
njega. On se uhvati svom snagom, i vuk ga povuče kroz travu. Rvali su se i kotrljali
i držali jedan za drugog, jedan režeći i kevćući, drugi smejući se. Na kraju je Bren
završio na vrhu, a blatnjavi jezovuk pod njim. „Dobar vuk“, prodahta on. Leto ga
liznu po uhu.
Mira zavrte glavom. „Zar se on nikada ne razbesni?“
„Ne na mene.“ Bren zgrabi vuka za uši, i Leto žestoko škljocnu vilicom, ali je to
sve bila samo igra. „Ponekad mi pocepa odeću, ali me nikada nije povredio.“
„Tebe nije. Da je izmakao mojoj mreži...“
„Ne bi povredio ni tebe. Zna da si mi draga.“ Svi ostali lordovi i vitezovi otišli
su dan ili dva nakon žetvene gozbe, ali su Ridovi ostali, i postali Brenovi stalni
družbenici. Džodžen je bio tako ozbiljan da ga je Stara Nen prozvala „mali deda“,
ali je Mira podsećala Brena na njegovu sestru Arju. Nije se bojala da se uprlja, i
umela je da trči, i bije se i gađa jednako dobro kao dečak. Međutim, bila je starija
od Arje; imala je skoro šesnaest godina, odrasla žena. Oboje su bili stariji od
Brena, mada je njegov deveti imendan konačno došao i prošao, ali se prema njemu
nikada nisu ophodili kao prema detetu.
„Voleo bih da ste nam vi štićenici, a ne Valderi.“ Počeo je da se vuče ka
najbližem drvetu. Njegovo puzanje i uvijanje bilo je ružno videti, ali kada Mira
krenu da ga podigne, on reče: „Ne, nemoj da mi pomažeš.“ Nespretno se otkotrlja,
pa se pridiže i pogura unazad, koristeći snagu svojih ruku, sve dok nije sedeo
leđima oslonjen o deblo visokog jasena. „Vidiš, rekao sam ti.“ Leto leže i položi

glavu u Brenovo krilo. „Nikada ranije nisam video da se neko bori mrežom“, reče
on Miri dok je češkao jezovuka iza ušiju. „Da li te je kaštelan naučio borbi
mrežom?“
„Otac me je naučio. U Sivotočkoj motrilji nemamo vitezova. Nemamo ni
kaštelana, ni meštra.“
„Kо vam onda pazi na gavranove?“
Ona se osmehnu. „Gavranovi ne mogu da nađu Sivotočku motrilju, baš kao ni
naši neprijatelji.“
„Zašto?“
„Zato što se kreće“, reče mu ona.
Bren nikada ranije nije čuo za pokretan zamak. Nesigurno ju je pogledao, nije
bio siguran da li ga zadirkuje ili ne. „Voleo bih da ga vidim. Hoće li mi vaš
gospodar otac dozvoliti da dođem u posetu, nakon što se rat završi?“
„Bićeš nam drag gost, moj prinče. I tada, kao što bi bio i sada.“
„Sada?“ Bren čitav svoj život beše proveo u Zimovrelu. Čeznuo je da vidi
daleke krajeve. „Mogao bih da pitam ser Rodrika kada se vrati.“ Stari vitez je
otišao na istok, da pokuša da smiri tamošnje nevolje. Sve je zakuvao kopile Ruza
Boltona tako što je zgrabio ledi Hornvud dok se vraćala sa žetvene gozbe, i iste se
noći venčao s njom, mada je bio dovoljno mlad da joj bude sin. Onda joj je lord
Menderli zauzeo zamak. Da zaštiti zemlje Hornvuda od Boltona, tako je pisao, ali
je ser Rodrik na njega bio ljut gotovo isto kao i na kopile. „Ser Rodrik bi me
možda i pustio. Ali meštar Luvin nikada neće.“
Sedeći prekrštenih nogu pod stražarikom, Džodžen Rid ga je ozbiljno posmatrao.
„Bilo bi dobro da odeš iz Zimovrela, Brene.“
„Stvarno?“
„I to što pre, to bolje.“
„Moj brat ima zelenvid“, reče Mira. „On sanja stvari koje se još nisu dogodile,
ali se ponekad dogode.“
„Ne ponekad, Miro.“ Oni razmeniše poglede; njegov beše tužan, njen prkosan.
„Reci mi šta će se desiti“, reče Bren.
„Hoću“, reče Džodžen, „ako mi ti ispričaš o svojim snovima.“ Bogošuma utihnu.
Bren ču kako lišće šuška, i daleko Hodorovo pljuskanje u toplim izvorima. On
pomisli na zlatnog čoveka i trooku vranu, priseti se krckanja kostiju u svojoj
čeljusti i bakrenastog ukusa krvi. „Ne sanjam. Meštar Luvin mi daje napitke za
spavanje.“
„Da li ti pomažu?“
„Ponekad.“
Tad Mira reče: „Вrеnе, čitav Zimovrel zna da se noću budiš urlajući i obliven
znojem. Žene pričaju o tome na bunaru, i stražari u kasarni.“
„Reci nam šta te to toliko plaši“, kaza Džodžen.

„Neću. Uostalom, to su samo snovi. Meštar Luvin kaže da snovi mogu da znače
sve ili ništa.“
„Moj brat nekad sanja kao i drugi dečaci, i ti snovi mogu svašta da znače“, reče
Mira, „ali su zeleni snovi drugačiji.“
Džodženove oči bile su boje mahovine, i ponekad, kad bi te pogledao, činilo se
da vidi nešto drugo. Kao sada. „Sanjao sam krilatog vuka vezanog za zemlju
velikim kamenim lancima“, reče on. „Bio je to zeleni san, tako da znam da je
istinit. Vrana je pokušavala da mu prekljuca lance, ali je kamen bio pretvrd i njen
kljun je mogao samo da ga okrnji.“
„Је li vrana imala tri oka?“
Džodžen klimnu glavom.
Leto podiže glavu s Brenovog krila, i zagleda se u močvarce tamnozlatnim
očima.
„Kada sam bio mali, zamalo nisam umro od sivotočke groznice. Tada me je
posetila vrana.“
„Meni je došla nakon što sam pao“, izlete Brenu. „Dugo sam spavao. Rekla je
da poletim ili umrem, i probudio sam se, samo što sam bio slomljen, i uopšte nisam
mogao da letim.“
„Možeš, ako želiš.“ Mira podiže mrežu, istrese je i poče da je slaže. „Krilati
vuk si ti, Brene“, reče Džodžen. „Odmah po dolasku nisam bio siguran, ali sada
jesam. Vrana nas je poslala ovamo da ti raskinemo lance.“
„Da li je vrana u Sivotočkoj motrilji?“
„Ne. Vrana je na severu.“
„Na Zidu?“ Bren je oduvek želeo da vidi Zid. Njegov polubrat Džon sada je bio
tamo, čovek iz Noćne straže.
„S one strane Zida.“ Mira Rid okači mrežu o pojas. „Kada je Džodžen rekao
našem gospodaru ocu šta je sanjao, on nas je poslao u Zimovrel.“
„Kako da raskinem lance, Džodžene?“ upita Bren.
„Otvori oko.“
„Već su otvorena. Zar ne vidiš?“
„Dva su otvorena.“ Džodžen pokaza. „Jedno, drugo.“
„Samo dva i imam.“
„Imaš tri. Vrana ti je dala treće, ali ti nećeš da ga otvoriš.“ On je uvek tiho
govorio. „S dva oka mi vidiš lice. S tri bi mi video srce. S dva vidiš ovaj hrast. S
tri bi video žir iz koga je hrast izrastao, i panj koji će jednog dana hrast postati. S
dva ne vidiš dalje od svojih zidina. S tri bi video na jug do Letnjeg mora i na sever
iza Zida.“
Leto ustade. „Ne treba mi da vidim tako daleko.“ Bren se nemirno osmehnu.
„Umoran sam od priča o vranama. Hajde da pričamo o vukovima. Ili gušterima
lavovima. Jesi li ikada ulovila nekog, Miro? Mi ih ovde nemamo.“

Mira izvuče iz žbunja svoje koplje za žabe. „Oni žive u vodi. U sporim potocima
i dubokim močvarama...“
Brat je prekinu. „Jesi li sanjao guštera lava?“
„Ne“, reče Bren. „Rekao sam ti, neću da...“
„Jesi li sanjao vuka?“
Počinjao je da ljuti Brena. „Ne moram da ti pričam svoje snove. Ja sam princ.
Ja sam Stark u Zimovrelu.“
„Da li je to bio Leto?“
„Umukni.“
„Noći nakon žetvene gozbe, sanjao si da si Leto u bogošumi, zar ne?“
„Prekini!“ viknu Bren. Leto kliznu prema stražariki, otkrivši bele zube. Džodžen
Rid se ne osvrnu na njega. „Kada sam dodirnuo Leto, osetio sam te u njemu. Baš
kao što si i sada u njemu.“
„Nisi mogao. Bio sam u krevetu. Spavao sam.“
„Bio si u bogošumi, sav u sivom.“
„То je bio samo ružan san...“
Džodžen ustade. „Osetio sam te. Osetio sam te kako padaš. Da li je to ono što te
plaši, pad?“
Pad, pomisli Bren, i zlatni čovek, kraljičin brat, plaši me i on, ali najviše pad.
To, međutim, nije rekao. Kako bi i mogao? Nije mogao to da kaže ni ser Rodriku ni
meštru Luvinu, a nije mogao ni Ridovima. Ako o tome ne bude pričao, možda će
zaboraviti. Nije ni želeo da se priseća. Možda to zapravo nije bilo ni pravo
prisećanje.
„Padaš li svake noći, Brene?“ upita Džodžen tiho.
Iz Letovog grla dopre duboko, muklo režanje, a u njemu nije bilo igre. On krenu
napred, sav u očnjacima i usplamtelim očima. Mira iskorači između vuka i svog
brata, s kopljem u ruci. „Вrеnе, pozovi ga nazad.“
„Džodžen ga ljuti.“
Mira izmahnu mrežom.
„То je tvoj bes, Brene“, reče njen brat. „Tvoj strah.“
„Nije. Ja nisam vuk.“ A ipak je zavijao s njima u noći, i okusio krv u vučjim
snovima.
„Deo tebe je Leto, a deo Leta si ti. Znaš to, Brene.“
Leto jurnu napred, ali mu se Mira ispreči na putu, zamahujući trokrakim kopljem.
Vuk se izvi u stranu, poče da kruži, vreba. Mira se okrenu ka njemu. „Pozovi ga
nazad, Brene.“
„Leto!“ viknu Bren. „Dođi, Leto!“ On pljesnu šakom po butini. Dlan mu zabride,
ali mrtva noga ne oseti ništa.
Jezovuk ponovo napade, i ponovo Mirino koplje zamahnu. Leto ga izbeže,
uzmače nazad. Žbunje zašušta, i vitka crna prilika dotrča iza stražarike, otkrivenih

očnjaka. Miris je bio jak; brat mu je nanjušio bes. Bren oseti kako mu se diže kosa
na glavi. Mira je stajala kraj brata, a vukovi su im se približavali s obe strane.
„Вrеnе, pozovi ih nazad.“
„Ne mogu!“
„Džodžene, na drvo.“
„Nema potrebe. Danas nije dan moje smrti.“
„Kreći!“ vrisnu ona, i brat joj se uzvera uz lice stražarike. Jezovuci se
približiše. Mira baci koplje i mrežu, skoči, i uhvati granu iznad sebe. Čupavkove
čeljusti se sklopiše tik ispod njenog članka dok se izvlačila na granu. Leto sede i
poče da zavija, dok je Čupavko žvakao i kidao mrežu.
Tek se tada Bren priseti da nisu sami. On sklopi šake oko usta. „Hodore!“ viknu.
„Hodore! Hodore!“ Bio je strašno uplašen, i nekako posramljen. „Hodora neće
povrediti“, pokuša on da ubedi svoje prijatelje na drvetu.
Prođe koji tren pre nego što začuše bezvučno pevušenje. Hodor stiže napola
obučen i sav blatnjav od brčkanja u vrelim izvorima, ali Brenu nikada nije bilo
toliko drago što ga vidi. „Hodore, pomozi mi. Oteraj vukove. Oteraj ih.“
Hodor veselo prionu na taj posao, mašući rukama i lupajući svojim ogromnim
nogama, vičući: „Hodor, Hodor!“ i pojurivši prvo za jednim, pa za drugim vukom.
Čupavko prvi pobeže, nestavši u gustišu uz oproštajni urlik. Kada i Leto ode, on se
vrati do Brena i leže kraj njega.
Mira zgrabi koplje i mrežu čim dodirnu tlo. Džodžen nije skretao pogled s Leta.
„Pričaćemo ponovo“, obeća on Brenu.
Bili su to vukovi, nisam to bio ja. Nije shvatao zašto su toliko podivljali.
Možda je meštar Luvin bio u pravu što ih je zatvorio u bogošumu. „Hodore“, reče
on, „odnesi me meštru Luvinu.“
Meštrova kupola pod gnezdom za vrane bila je jedno od Brenovih omiljenih
mesta. Luvin je bio beznadežno neuredan, ali su hrpe knjiga, i svitaka i boca bile
poznate i prijale su Brenu jednako kao njegova ćela i široki rukavi njegove sive
odore. A voleo je i gavranove.
Zateče Luvina kako čuči na visokoj stolici i piše. Otkako je ser Rodrik otišao,
upravljanje Zimovrelom potpuno je palo na njegova pleća. „Moj prinče“, reče on
kada Hodor uđe, „danas si poranio na časove.“ Meštar je svakog popodneva
provodio nekoliko časova podučavajući Brena, Rikona i Valdere Freje.
„Hodore, miruj.“ Bren uhvati zidni svećnjak obema rukama i izvuče se iz korpe.
Na trenutak je visio u vazduhu, a onda ga Hodor odnese do stolice. „Mira kaže da
njen brat ima zelenvid.“
Meštar Luvin počeša nos perom. „Stvarno?“
On klimnu glavom. „Ti si mi rekao da su Deca šume imala zelenvid. Sećam se.“
„Neki među njima tvrdili su da poseduju tu moć. Njihovi mudraci zvali su se
zelenvidi.“

„Da li je to bila mađija?“
Luvin odloži pero. „Niko to ne zna zasigurno, Brene. Deca su nestala iz sveta, a
sa njima i njihova mudrost. Mi mislimo da je bila u nekakvoj vezi s licima u
drveću. Prvi ljudi su verovali da zelenvidi mogu da vide kroz oči stražarika. Zato
su posekli drveće gde god da su ratovali s Decom. Navodno su zelenvidi imali i
moć nad šumskim životinjama i pticama u drveću. Čak i nad ribama. Tvrdi li mali
Rid da ima takve moći?“
„Ne. Mislim da ne. Ali Mira kaže da mu se snovi ponekad obistinjuju.“
„Svima nama se snovi ponekad obistinjuju. Ti si sanjao svog gospodara oca u
kripti pre nego što si saznao da je mrtav, sećaš se?“
„I Rikon je. Sanjali smo isti san.“
„Zovi to zelenvidom, ako hoćeš... ali se takođe priseti hiljada i hiljada tvojih i
Rikonovih snova koji se nisu obistinili. Da li se slučajno sećaš šta sam te učio o
lancu koji nosi svaki meštar?“
Bren se zamisli na tren, pokušavajući da se priseti. „Meštar kuje svoj lanac u
starigradskoj Citadeli. To je lanac, zato što se zaklinjete da služite, a napravljen je
od različitih metala zato što služite čitavom kraljevstvu, a kraljevstvo čine razni
ljudi. Svaki put kada naučite nešto novo, iskujete novu kariku. Crno gvožđe je za
poznavanje gavranova, srebro za lečenje, zlato za zbiranje i brojeve. Ne sećam se
svih.“
Luvin gurnu prst pod ogrlicu i poče da je okreće, pedalj po pedalj. Imao je
debeo vrat za tako sitnog čoveka, a lanac je bio tanak, ali nakon nekoliko
povlačenja, uspeo je da ga okrene. „Ovo je valirijski čelik“, reče kada mu se
karika od tamnosivog metala nađe na jabučici. „Samo jedan meštar u stotinu godina
nosi takvu kariku. Ona označava da sam proučavao ono što se u Citadeli zove više
tajne - magiju, u nedostatku bolje reči. Izuzetno zanimljiva oblast za proučavanje,
ali slabo korisna, i zato se tako malo meštara njoj posvećuje.
Svi koji proučavaju više tajne pre ili kasnije oprobaju se s činima. I ja sam
popustio pred tim izazovom, moram da priznam. Da, bio sam dečak, a koji dečak ne
želi da u sebi nađe skrivene moći? Nisam imao više uspeha od hiljada dečaka pre,
i hiljada posle. Žao mi je što to kažem, ali magija ne postoji.“
„Ponekad postoji“, pobuni se Bren. „Sanjao sam taj san, a i Rikon je. A na
istoku ima čarobnjaka i volšebnika...“
„Ima ljudi koji sebe zovu čarobnjacima i volšebnicima“, reče meštar Luvin.
„Imao sam prijatelja u Citadeli koji je mogao da ti izvuče ružu iz uha„ ali nije bio
ništa više čarobnjak od mene. O, naravno, postoji mnogo šta što mi ne razumemo.
Godine prolaze, stotine i hiljade godina, a šta čovek vidi od života sem tek
nekoliko leta, nekoliko zima? Gledamo planine, i kažemo da su večne, i tako možda
i izgleda... ali vremenom, planine se dižu i nestaju, reke menjaju tok, zvezde padaju
s neba, veliki gradovi tonu pod more. Čak i bogovi umiru, bar tako mislimo. Sve se
menja.

Možda je magija nekada bila moćna sila u ovom svetu, ali više nije. Ono malo
što je preteklo tek je pramičak dima koji ostane u vazduhu nakon što veliki plamen
zgasne, a čak i to bledi. Valirija je bila poslednja žeravica, a Valirije više nema.
Ni zmajeva više nema, divovi su mrtvi, Deca šume zaboravljena, sa svim svojim
znanjima.
Ne, moj prinče. Džodžen Rid je možda usnio san ili dva, i veruje da su se
obistinili, ali on nema zelenvid. Nijedan živi čovek nema tu moć.“
Bren je to ispričao Miri Rid kada mu je došla u suton i sela kraj njegovog
prozora da gleda kako po zamku oživljavaju plamičci svetla. „Žao mi je zbog onog
s vukovima. Leto nije smeo da pokuša da napadne Džodžena, ali Džodžen nije
trebalo da kaže sve ono o mojim snovima. Vrana je lagala kada je rekla da mogu da
letim, a lagao je i tvoj brat.“
„Ili možda tvoj meštar greši.“
„Ne greši. Čak je i moj otac slušao njegove savete.“
„Tvoj otac ih je slušao, u to ne sumnjam. Ali je na kraju ipak odlučivao sam.
Brene, hoćeš li mi dozvoliti da ti ispričam san koji je Džodžen usnio o tebi i tvojoj
braći po odrastanju?“
„Valderi mi nisu braća.“
Ona se ne obazre na to. „Sedeli ste za večerom, ali umesto sluge, hranu vam je
doneo meštar Luvin. Poslužio vam je kraljevski komad pečenja, meso živo i
krvavo, ali primamljivog mirisa, od koga vam je svima potekla voda na usta. Meso
koje je poslužio Frejima bilo je staro i sivo i mrtvo. A ipak se njima njihova
večera sviđala više nego vaša vama.“
„Ne razumem.“
„Razumećeš, kaže moj brat. Kada budeš razumeo, razgovaraćemo ponovo.“ Bren
se gotovo bojao da te noći sedne za večeru, ali kada je ipak došao, poslužili su ga
golubijom pitom. Svi ostali dobili su isto, i nije video ništa naopako s hranom koja
je poslužena Valderima. Meštar Luvin je u pravu, reče on sebi. Ništa loše ne
dolazi u Zimovrel, bez obzira na to šta Džodžen kaže. Bren oseti olakšanje... ali i
razočaranje. Ako magija postoji, sve je moguće. Duhovi mogu da hodaju, drveće da
govori, a slomljeni dečaci mogu odrasti da postanu vitezovi. „Ali nje nema“, reče
on glasno u tami svog kreveta. „Mađije nema, a priče su samo priče.“
A on nikada neće hodati, ni leteti, ni biti vitez.

TIRION
Rogozine su mu greble bosa stopala. „Moj rođak je odabrao neobičan čas za
posetu“, reče Tirion od sna ošamućenom Podriku Pejnu, koji je bez sumnje
očekivao da će biti pošteno izriban zato što ga je probudio. „Pošalji ga u moju
primaću odaju i reci mu da odmah stižem.“
Ponoć je odavno prošla, proceni on po tmini napolju. Da li to Lansel misli kako
će me u ovo doba zateći pospanog i tupog? zapita se. Ne, Lansel retko kada misli,
ovo je Serseino maslo. Sestra će mu biti razočarana. Čak i u krevetu, radio je skoro
do jutra - čitao kraj treperavog plamena sveće, proučavao izveštaje Varisovih
šaptalica i prebirao Maloprstićeve računske knjige sve dok nizovi brojki ne bi
zaplesali, a oči ga zapekle.
On ispljuska lice mlakom vodom iz lavora kraj kreveta i natenane obavi posao
na noćnoj posudi, osećajući hladan noćni vazduh na goloj koži. Ser Lanselu je bilo
šesnaest, i nije bio čuven po strpljenju. Neka čeka, nek tako postane još napetiji.
Kada je ispraznio creva, Tirion ogrnu kućni haljetak i raščupa prstima svoju tanku
svetlu kosu, da bi izgledao kao da se upravo digao iz sna.
Lansel se šetkao pred hladnim kaminom, odeven u crveni somot s crnim svilenim
rukavima, a s pojasa mu je visio draguljima optočen bodež u pozlaćenim kanijama.
„Rođače“, pozdravi ga Tirion. „Previše me retko posećuješ. Čemu dugujem ovo
nezasluženo zadovoljstvo?”
„Njeno veličanstvo kraljica namesnica poslala me je da ti naredim da oslobodiš
velemeštra Piselija.“ Ser Lansel pokaza Tirionu grimizni svitak sa Serseinim
lavljim pečatom u zlatnom vosku. „Ovo je njen nalog.“
„Stvarno jeste.“ Tirion nehajno odmahnu rukom. „Nadam se da se moja sestra
preterano ne napreže, tek što se oporavila. Bila bi prava šteta da joj se bolest
ponovo vrati.“
„Veličanstvo se sasvim oporavilo“, reče ser Lansel šturo.
„Muzika za moje uši.“ Mada ne i melodija koju volim. Trebalo je da joj dam
veću dozu. Tirion je priželjkivao još koji dan bez Serseinog mešanja, ali ga njen
brz oporavak nije preterano iznenadio. Ipak je to Džejmijeva bliznakinja. On
primora sebe da se prijatno osmehne. „Pode, upali vatru, vazduh je previše leden
za moj ukus. Hoćeš li da popiješ čašu vina sa mnom, Lansele? Ustanovio sam da mi
kuvano vino pomaže da zaspim.“
„Meni ne treba pomoć da zaspim“, reče ser Lansel. „Došao sam ovamo po
naredbi njenog veličanstva, a ne da pijem s tobom, Bauče.“
Momak se od viteške titule osilio, pomisli Tirion - od nje i od žalosne uloge
koju je odigrao u ubistvu kralja Roberta. „U vinu se kriju izvesne opasnosti.“
Osmehnuo se dok je sipao. „А što se velemeštra Piselija tiče... da se moja mila
sestra toliko brine za njega, pomislio bih da će lično doći. Umesto toga, šalje tebe.

Kako to da protumačim?“
„Protumači kako hoćeš, samo oslobodi svog zatočenika. Velemeštar je odan
prijatelj kraljice namesnice, i pod njenom je ličnom zaštitom.“ Tračak posprdnog
osmeha zaigra na momčićevim usnama; uživao je u ovome. Brzo uči od Sersei.
„Veličanstvo se nikada neće pomiriti s tim nečasnim i nečuvenim delom. Podseća
te da je ona Džofrijeva namesnica.“
„Kao što sam ja Džofrijeva desna ruka.“
„Desnica služi“, obavesti ga mladi vitez oholo. „Namesnica vlada dok kralj ne
stasa.“
„А da ti to zapišeš, pa da zapamtim?“ Vatra je veselo pucketala. „Ostavi nas,
Pode“, reče Tirion štitonoši. Tek kada momak ode, on se ponovo okrenu Lanselu.
„Postoji još nešto?“
„Da. Veličanstvo mi je reklo da te obavestim kako je ser Džejslin Bajvoter
odbio naređenje izdato u kraljevo lično ime.“
Što znači da je Sersei već naredila Bajvoteru da pusti Piselija i da je on nije
poslušao. „Shvatam.“
„Ona zahteva njegovu smenu s dužnosti i hapšenje zbog veleizdaje. Upozoravam
te...“
Tirion odloži vinsku čašu. „Nećeš me ti upozoravati, dečko.“
„Ser“, reče Lansel ukočeno. On dodirnu mač, možda da podseti Tiriona kako ga
ima. „Pazi kako razgovaraš sa mnom, Bauče.“ Nema sumnje da je nameravao da
zvuči preteći, ali je taj besmisleni pokušaj brka kvario utisak.
„О, pusti mač! Jedan moj povik, i Šaga će uleteti i ubiti te. Sekirom, ne mešinom
vina.“
Lansel pocrvene; zar je bio tolika budala da veruje kako je njegova uloga u
Robertovoj smrti prošla nezapaženo?
„Ја sam vitez...“
„То sam primetio. Reci mi - da li te je Sersei proizvela u viteza pre ili nakon što
te je odvukla u krevet?“
Treptaj u Lanselovim zelenim očima bio je za Tiriona dovoljno priznanje. Znači,
Varis nije lagao. Pa, niko ne može reći da moja sestra ne voli svoju porodicu.
„Šta, nemaš ništa da kažeš? Nemaš više upozorenja za mene, ser?“
„Povući ćeš te prljave optužbe ili...“
„Molim te. Da li si ikada pomislio šta će Džofri uraditi kada mu kažem da si mu
ubio oca da bi mu spavao s majkom?“
„Nije tako bilo“, pobuni se Lansel, užasnut.
„Ne? A kako je bilo, ljubazno molim?“
„Kraljica mi je dala vino! Tvoj vlastiti otac, lord Tivin, kada sam imenovan za
kraljevog štitonošu, rekao mi je da je u svemu slušam.“
„Da li ti je rekao i da je jebeš?“ Pogledaj ga samo. Nije baš toliko visok, niti

tako lepih crta lica, a kosa mu je boje peska a ne kovanog zlata, pa ipak... valjda
čak i loša Džejmijeva kopija više prija od praznog kreveta. „Ne, rekao bih da
nije.“
„Nisam mislio... samo sam radio kako su mi rekli, ja sam...“
„...mrzeo svaki tren svoje umešanosti, u to hoćeš da poverujem? Visoko mesto
na dvoru, viteška titula, noge moje sestre šire se za tebe svake noći, o da, mora da
ti je bilo strašno.“ Tirion ustade. „Čekaj ovde. Veličanstvo će hteti ovo da čuje.“
Sav prkos u trenu iščile iz Lansela. Mladi vitez pade na kolena kao prestravljeni
dečak. „Milost, moj gospodaru, preklinjem te!“
„Sačuvaj to za Džofrija. On voli da ga preklinju.“
„Moj gospodaru, to je bila naredba tvoje sestre, kraljice, kao što si rekao, ali
veličanstvo... on to nikada ne bi shvatio...“
„Hoćeš da krijem istinu od kralja?“
„Zarad mog oca! Napustiću grad, kao da se ništa nije desilo! Kunem se,
okončaću sve...“
Bilo je teško ne nasmejati se. „Ne bih rekao da će tako biti.“
Sada je momak delovao izgubljeno. „Moj gospodaru?“
„Čuo si me. Moj otac ti je rekao da slušaš moju sestru? Dobro onda, slušaj je.
Budi blizu nje, nek ti se poverava, zadovoljavaj je kada god to poželi. Niko nikada
neće saznati... samo ako me ne prevariš. Hoću da znam šta Sersei radi. Kuda ide, s
kim se viđa, o čemu govore, kakve planove kuje. Sve. A ti ćeš mi to reći, zar ne?“
„Da, moj gospodaru“, reče Lansel bez trenutka oklevanja. Tirionu se to dopalo.
„Hoću. Kunem se. Biće tvoja volja.“
„Ustani.“ Tirion napuni drugu čašu i gurnu mu je u ruke. „Nazdravi našem
sporazumu. Jamčim ti, u zamku, koliko ja znam, nema veprova“ Lansel diže čašu i
ispi, mada pomalo ukočeno. „Nasmeši se, rođače. Moja sestra je velika lepotica, a
ovo je sve za dobrobit kraljevstva. Možda bi mogao i da izvučeš velike koristi iz
svega. Viteška titula je ništa. Ako budeš pametan, dobićeš od mene lordovsku, i to
pre nego što završimo.“ Tirion promeša vino po čaši. „Hoćemo da ti Sersei
potpuno veruje. Idi i reci da je molim za oproštaj. Reci joj da si me prestrašio, da
neću svađu među nama, da od sada ništa neću raditi bez njenog pristanka.“
„Ali... njeni zahtevi... „
„О, daću joj Piselija.“
„Hoćeš?“ Lansel je delovao zapanjeno.
Tirion se osmehnu. „Pustiću ga sutra ujutro. Zakleo bih se da mu ne fali dlaka s
glave, ali to ne bi bilo sasvim tačno. U svakom slučaju, dovoljno je dobro, mada ne
jamčim za njegovu snagu. Crne ćelije nisu zdravo mesto za čoveka njegovih godina.
Sersei može da ga zadrži kao ljubimca, ili da ga pošalje na Zid, nije me briga, ali
mi neće sedeti na Veću.“
„А ser Džejslin?“

„Reci mojoj sestri kako smatraš da ga s vremenom može pridobiti za sebe. To će
je smiriti, bar privremeno.“
„Biće tvoja volja.“ Lansel dovrši vino.
„Još nešto. Pošto je kralj Robert mrtav, bilo bi veoma neprijatno da njegova
neutešna udovica odjednom zatrudni.“
„Moj gospodaru, ja... mi... kraljica mi je naredila da ne...“ Uši mu obli
lanisterski grimiz. „Prosipam seme na njen stomak, moj gospodaru.“
„Prelep stomak, siguran sam. Navodnjavaj ga koliko ti je volja... ali pazi da ti
rosa ne završi nigde drugde. Ne želim još sestrića, da li je to jasno?“
Ser Lansel se ukočeno pokloni i izađe.
Tirion dopusti sebi trenutak sažaljenja prema momku. Još jedna budala, uz to i
slabić, ali ne zaslužuje ovo što mu Sersei i ja radimo. Dobro je što mu stric Kevan
ima još dva sina; ovaj teško da će poživeti do kraja godine. Sersei će ga mirne
duše ubiti ako otkrije da ju je izdao, a ako kojom milošću bogova ona to ne otkrije,
Lansel neće preživeti dan kada se Džejmi Lanister vrati u Kraljevu Luku. Jedino je
pitanje da li će ga Džejmi poseći u ljubomornom besu, ili će ga Sersei prva ubiti,
da Džejmi ne bi otkrio istinu. Tirion je bio spreman da se kladi na Sersei.
Obuzeo ga je nemir, i Tirion je dobro znao da te noći više neće oka sklopiti. Ne
ovde, u svakom slučaju. On zateče Podrika Pejna gde spava u stolici pred vratima,
i prodrma ga za rame. „Pozovi Brona, a onda otrči do štale i osedlaj dva konja.“
Štitonošine oči bile su maglovite od sna. „Konja.“
„Znaš, one velike smeđe životinje što vole jabuke, mora da si ih negde već
video. Imaju četiri noge i rep. Ali prvo idi po Brona.“
Najamnik se ubrzo pojavi. „Kо ti se popišo u supu?“ upita.
„Sersei, kao i obično. Čovek bi pomislio da je do sada trebalo da se naviknem
na ukus, ali šta da se radi. Moja nežna sestra me izgleda zamenila s Nedom
Starkom.“
„Čuo sam da je on bio viši.“
„Nije, kad mu je Džofri skinuo glavu. Trebalo je da se toplije obučeš, noć je
hladna.“
„Idemo nekuda?“
„Da li su svi najamnici pametni kao ti?“
Gradske ulice bile su opasne, ali s Bronom kraj sebe Tirion se osećao dovoljno
bezbedno. Gardisti ih propustiše kroz stražnju kapiju u severnom zidu, i oni
projahaše niz Crnosenu ulicu do podnožja Egonovog visokog brega, a onda kroz
Svinjsku uličicu, duž nizova zatvorenih prozora i visokih kamenih i drvenih zgrada
čiji su se gornji spratovi toliko nadvijali nad ulicama da su se skoro dodirivali.
Mesec kao da ih je pratio dok su išli, igrao se žmurke iza dimnjaka. Nikoga nisu
sreli, sem usamljene starice koja je za rep vukla mrtvu mačku. Ona ih prestrašeno
pogleda, kao da se boji da će joj ukrasti večeru, i bez reči nestade u senkama.

Tirion je razmišljao o ljudima koji su bili desnice pre njega, a koji nisu bili
dorasli spletkama njegove sestre. Kako su i mogli da budu? Takvi ljudi ... previše
pošteni da žive, previše plemeniti da se poseru, Sersei takve budale jede za
doručak. Jedini način da se moja sestra pobedi jeste igrati njenu igru, a to
lordovi Stark i Erin nikada ne bi uradili. Nije ni čudo što su obojica mrtvi, dok se
Tirion Lanister nikada ranije nije osećao toliko živ. Zbog zakržljalih nogu bi na
žetvenom balu možda bio komičan i nakazan, ali ovaj je ples dobro znao.
Uprkos poznom času, bordel beše prepun. Čataja ih toplo pozdravi i otprati do
zajedničke prostorije. Bron ode na sprat s tamnookom devojkom iz Dorne, ali je
Alajaja bila zauzeta zabavljanjem drugih gostiju. „Biće joj tako drago kada čuje da
si došao“, reče Čataja. „Postaraću se da vam bude spremna soba u kupoli. Želi li
moj gospodar čašu vina dok čeka?“
„Želi“, reče on.
Vino je bilo jadno u poređenju s biranim berbama sa Senice koje su obično
služili. „Moraš nam oprostiti, moj gospodaru“, reče Čataja, „u poslednje vreme ne
mogu da nađem dobro vino ni po kojoj ceni.“
„U tome, bojim se, nisi sama.“
Čataja se još koji tren zadrža s njim, razmenjujući učtivosti, a onda se izvini i
odlebde. Naočita žena, pomisli Tirion dok ju je gledao kako odlazi.
Retko je viđao toliko dostojanstva i otmenosti kod kurve. Mada, ona je sebe
doživljavala više kao neku vrstu sveštenice. Možda je u tome tajna. Nije stvar u
tome šta radimo, već zašto to radimo. Ta pomisao mu je nekako prijala.
Nekolicina gostiju ga je popreko gledalo. Poslednji put kada je izlazio, čovek ga
je pljunuo... zapravo, pokušao je da ga pljune. Međutim, pogodio je Brona i
ubuduće će morati da pljuje bez zuba.
„Da li se gospodar oseća nevoljeno?“ Densi mu kliznu u krilo i gricnu ga za uho.
„Imam leka za to.“
Osmehnut, Tirion odmahnu glavom. „Ti si isuviše lepa da bi se to rečima
iskazalo, dušo, ali sam ja navikao na Alajajin lek.“
,Moj nikada nisi ni probao. Gospodar uvek bira samo’Jaju. Ona je dobra, ali
sam ja bolja, zar ne želiš da se uveriš?“
„Drugi put, možda.“ Tirion nije sumnjao da bi s Densi imao pune ruke posla.
Imala je prćast nos i živahan korak, mnoštvo pega i gustu riđu grivu koja joj se
spuštala do niže pojasa. Ali ga je u vili čekala Šai.
Kikoćući se, ona stavi ruku među njegove noge i stegnu ga kroz čakšire. „Rekla
bih da se njemu ne čeka na neki drugi put“, objavi ona. „On bi da izađe i prebroji
moje pege.“
„Densi.“ Alajaja je stajala na vratima, tamna i otmena u prozirnoj zelenoj svili.
„Moj gospodar je došao da me vidi.“
Tirion se nežno oslobodi druge devojke i ustade. Densi kao da nije bilo briga.

„Drugi put“, podseti ga ona, a zatim stavi prst u usta i stade da ga sisa.
Dok ga je tamnoputa devojka vodila uz stepenice, ona reče: „Sirota Densi. Ima
još dve nedelje da natera mog gospodara da je odabere. Inače će morati da da
Marei svoje crne bisere.“
Marei je bila hladna, bleda, krhka devojka koju Tirion beše zapazio jednom ili
dva puta. Zelene oči i porcelanska koža, dugačka ravna srebrnasta kosa, veoma
lepa, ali mnogo ozbiljna. „Ne bih voleo da siroto dete zbog mene izgubi bisere.“
„Onda je sledeći put odvedi gore.“
„Možda i hoću.“
Ona se osmehnu. „Mislim da nećeš, moj gospodaru.“ U pravu je, pomisli Tirion,
neću. Šai je možda samo kurva, ali sam joj ja na svoj način veran.
U sobi u kupoli, dok je otvarao vrata ormara, on znatiželjno pogleda Alajaju.
„Šta ti radiš kada ja odem?“
Ona diže ruke i protegli se kao neka otmena crna mačka. „Spavam. Mnogo sam
odmornija otkako si počeo da nas posećuješ, moj gospodaru. A Marei nas uči da
čitamo, možda ću uskoro moći da prekratim vreme knjigom.“
„San je dobar“, reče on. „А knjige su još bolje.“ I hitro je poljubi u obraz. Onda
ode niz okno, pa kroz tunel.
Dok je na uškopljenom šarcu odlazio iz štale, Tirion začu muziku kako se širi
iznad krovova. Prijala je pomisao da ljudi još pevaju, čak i usred pokolja i gladi.
Davno upamćene note ispuniše mu glavu, i na tren je skoro mogao čuti Tišu kako
mu je pevala pre toliko godina. On priteže konju uzde da oslušne. Melodija je bila
falš, reči pretihe da ih razabere. Neka druga pesma, onda, a zašto da ne? Njegova
mila nevina Tiša bila je laž od početka do kraja, samo kurva koju mu je brat
Džejmi najmio da od njega napravi muškarca.
Sada sam se oslobodio Tiše, pomisli on. Proganjala me je pola života, ali mi
više nije potrebna, ništa više od Alajaje ili Densi ili Marei, ili stotina nalik njima
s kojima sam spavao tokom godina. Sada imam Šai. Šai.
Kapije vile bile su zatvorene i ojačane. Tirion je lupao sve dok se bronzano
okance ne otvori uz škljocanje. „Ја sam.“ Čovek koji ga je pustio unutra bio je
jedno od lepših Varisovih otkrića, bravoški secikesa sa zečjom usnom i ćorav u
jedno oko. Tirion nije želeo da se oko Šai svakog dana motaju zgodni mladi
stražari. „Nađi mi stare, ružne, ljude pune ožiljaka, po mogućstvu polno nemoćne“,
rekao je evnuhu. „Ljude koji vole dečake. Ili ljude koji vole ovce, kad smo već kod
toga.“ Varis nije uspeo da nađe ljubitelje ovaca, ali je pronašao jednog evnuha
davitelja i dvojicu Ibanežana odvratnog mirisa, koji su svoje sekire voleli skoro
kao jedan drugog. Ostali su bili galerija najamnika kakvom bi se podičila svaka
tamnica, sve jedan ružniji od drugog. Kada ih je Varis postrojio pred njim, Tirion
se uplašio da nije otišao predaleko, ali se Šai ni rečju nije pobunila. A i zašto bi?
Na mene se nikada nije žalila, a ja sam grozniji od svih njenih čuvara zajedno.
Možda čak ni ne primećuje ružnoću.

Pa ipak, Tirion bi više voleo da su vilu čuvali neki njegovi gorštaci iz klanova;
možda Čeline Crne uši, ili Mesečeva braća. Imao je više poverenja u njihovu
gvozdenu odanost i osećanje časti nego u gramzivost plaćenika. Međutim, rizik je
bio prevelik. Čitava Kraljeva Luka znala je da su divljaci njegovi. Ako ovamo
pošalje Crne uši, veoma brzo će čitav grad saznati da kraljeva desnica ima
konkubinu.
Jedan Ibanežanin mu prihvati konja. „Probudio si je?“ upita ga Tirion.
„Ne, moj gospodaru.“
„Dobro.“
Vatra u ložnici beše gotovo sasvim zgasla, ali je soba još bila topla. Šai je u snu
strgla sa sebe čaršave i ćebad. Ležala je naga na perjanom madracu; meke obline
njenog mladog tela obasjavala je blaga svetlost iz kamina. Tirion zastade na
vratima, da upije taj prizor. Mlađa od Marei, umilnija od Densi, lepša od Alajaje,
ona je sve što mi treba, i još i više. Pitao se kako kurva može da izgleda tako čisto,
i milo i nevino?
Nije nameravao da je uznemiri, ali se ukrutio već od samog pogleda na nju. Pusti
da mu odeća padne na pod, a onda se pope na krevet i nežno joj razdvoji noge,
ljubeći je između butina. Šai uzdahnu u snu. On je ponovo poljubi, pa liznu njenu
tajnu slatkoću, iznova i iznova, sve dok njegova brada i njena pička nisu bili
potpuno mokri. Kada ona tiho zastenja i zadrhta, on se pope i zari se u nju, i prsnu
gotovo smesta.
Oči su joj bile otvorene. Osmehnula se, pogladila ga po glavi i prošaptala:
„Upravo sam sanjala prelep san, moj gospodaru.“
Tirion gricnu njenu malu čvrstu bradavicu, a onda ugnezdi glavu na njenim
grudima. Nije izlazio iz nje; nije želeo nikada da izađe iz nje. „Ovo nije san“,
obeća joj on. Ovo je java, sve ovo, pomisli on, ratovi, spletke, čitava ta velika i
krvava igra, a ja u samom njenom središtu... ja, kepec, nakaza, onaj kome su se
smejali i koga su prezirali, ali sada imam sve, moć, grad, devojku. Za ovo sam
stvoren, i, bogovi, oprostite mi, kako samo sve to volim...
A i nju. I nju.

ARJA
Koja god da je imena Haren Crni nameravao da da svojim kulama, bila su davno
zaboravljena. Sada su ih zvali Kula užasa, Udovičina kula, Jecajuća kula, Kula
duhova i Kula kraljeve lomače. Arja je spavala u plitkoj niši u mračnim i
prostranim odajama podno Jecajuće kule, na naramku sena. Imala je vode da se
okupa kada god je htela, komad sapuna. Rad je bio naporan, ali ne teži od
svakodnevnog dugačkog pešačenja. Lasica nije morala da traži crve i bube za jelo,
kao što je morao Ari; svakog dana bilo je hleba, i čorbe od ječma s komadima
mrkve i repe, a svake druge nedelje čak i malo mesa.
Pituljica je jeo još i bolje; bio je tamo gde mu je i bilo mesto, u kuhinji, okrugloj
kamenoj zgradi s kupolom na vrhu, koja je bila svet za sebe. Arja je obedovala za
dugačkim stolom u podrumu, s Vizom i njegovim ostalim potčinjenima, ali je
ponekad morala da ide da im donese hranu, i ona i Pituljica bi uspeli nakratko da
popricˇaju. On nikako nije mogao da zapamti da je ona sada Lasica, i stalno ju je
zvao Ari, mada je znao da je devojčica. Jednom je pokušao da joj krisˇom da vruc
´u pitu od jabuka, ali je bio tako nespretan da su ga dva kuvara videla. Uzeli su pitu
i istukli ga velikom varjačom.
Džendrija behu poslali u kovačnicu; Arja ga je retko viđala. A ljudima s kojima
je zajedno sluzˇila cˇak ni imena nije zˇelela da zna. Samo bi je još visˇe bolelo
kada umru. Većinom su bili stariji od nje, i htela je samo da je ostave na miru.
Harendvor je bio ogroman, i velikim delom propao. Ledi Vent držala je zamak
kao vazal kuće Tulija, ali je koristila samo donje trećine dveju od pet kula, a ostalo
je potpuno zapustila. Sada kada je pobegla, malo domaćinstvo koje je ostavila za
sobom ni izbliza nije moglo da se stara o svim vitezovima, lordovima i
visokorođenim zatočenicima koje je doveo lord Tivin, tako da su Lanisteri po
zemlji morali da traže i sluge, a ne samo plen i hranu. Pričalo se da lord Tivin
namerava da Harendvoru vrati stari sjaj, i načini ga svojim sedištem nakon što se
rat okonča.
Arja je Vizu služila da nosi poruke, donosi vodu i hranu, i ponekad služi za
stolom u kasarni iznad arsenala, gde su jeli oklopljeni pešaci. Ipak, uglavnom je
ribala. Prizemlje Jecajuće kule bilo je pretvoreno u skladišta i žitnice, dva sprata
iznad njega bila su dom posade zamka, ali su gornji spratovi bili prazni više od
osamdeset godina. Sada je lord Tivin naredio da se ponovo spreme za upotrebu.
Trebalo je oribati podove i čađ s prozora, izneti slomljene stolice i trule krevete.
Najviši sprat bio je prepun gnezda velikih crnih slepih miševa, simbola kuće Venta,
a u podrumima je bilo pacova... i utvara, govorili su neki, duhova Harena Crnog i
njegovih sinova.
Arja je mislila da je to glupo. Haren i njegovi sinovi poginuli su u Kuli kraljeve
lomače, zato se tako i zvala, i zašto bi onda prešli dvorište i došli u drugu kulu?
Jecajuća kula jecala je jedino kada je duvao severac, a to je bio samo zvuk koji je

vetar stvarao pri prolazu kroz kamenje napuklo od vreline. Ako je u Harendvoru
stvarno bilo duhova, nju nikada nisu uznemiravali. Živih se ljudi bojala, Viza i ser
Gregora Kleganija i lorda Tivina Lanistera lično, koji je svoje odaje smestio u
Kulu kraljeve lomače, još uvek najvišu i moćniju od svih, mada nakrivljenu pod
težinom polurastopljenog kamenja, zbog koga je izgledala kao kakva divovska crna
sveća.
Pitala se šta bi lord Tivin uradio da izađe pred njega i prizna da je Arja Stark,
ali je znala da mu se nikada ne bi dovoljno približila, a ni on joj ne bi poverovao,
čak i kada bi joj to uspelo, a posle bi je Viz odrao od batina.
Na svoj sitan, razmetljiv način, Viz je bio gotovo jednako strašan kao ser
Gregor. Planina je ubijao ljude kao muve, ali uglavnom kao da nije bio ni svestan
muvinog prisustva. Viz je uvek znao da si tu, i šta radiš, a ponekad i šta misliš.
Udarao bi i za najmanju grešku, a imao je i psa, gotovo jednako zlog kao i on, ružnu
pegavu kuju, najsmrdljivije pseto koje je Arja u životu srela. Jednom ga je videla
kako je napujdao psa na malog čistača klozeta koji ga beše nešto naljutio. Odgrizla
je povelik komad dečakovog lista, a Viz se tome slatko smejao.
Samo su tri dana bila potrebna da zaradi počasno mesto u njenim noćnim
molitvama. „Viz“, prošaptala bi najpre. „Dansen, Čizvik, Poliver, Srculence Raf,
Golicač i Pseto. Ser Gregor, ser Ejmori, ser Ilin, ser Merin, kralj Džofri, kraljica
Sersei.“ Ako dozvoli sebi da zaboravi makar jedno od njih, kako će moći da ga
nađe i ubije?
Na drumu se Arja osećala kao ovca, ali ju je Harendvor pretvorio u miša. Bila
je siva kao miš u svojoj gruboj vunenoj haljinici, i kao miš se držala pukotina, i
uglova i mračnih rupa zamka, trčkarajući da se skloni s puta moćnima.
Ponekad je mislila da su unutar tih debelih zidova svi miševi, čak i vitezovi i
veliki lordovi. Usled veličine zamka čak je i Gregor Klegani izgledao mali.
Harendvor je zauzimao trostruko više zemljišta od Zimovrela, a zdanja su mu bila
toliko veća da su se jedva mogla porediti. U štalama je bilo mesta za hiljadu konja,
bogošuma je prekrivala dvadeset jutara, kuhinja beše prostrana kao Velika dvorana
Zimovrela, a njegova velika dvorana, velikodušno prozvana Dvorana stotinu
ognjišta, mada ih je imala samo tridesetak (Arja je pokušala da ih prebroji, dvaput,
ali je jednom izbrojala trideset i tri, a drugi put trideset i pet), bila je toliko
prostrana da je lord Tivin u njoj mogao da ugosti čitavu svoju vojsku, mada to
nikada nije uradio. Zidovi, vrata, hodnici, stepenice, sve je bilo izgrađeno u
neljudskoj srazmeri, i Arja se stalno prisećala priča Stare Nen o divovima koji su
živeli s one strane Zida.
A pošto lordovi i ledi nikada ne primećuju male sive miševe oko svojih nogu,
Arja je čula svakakve tajne, jednostavno tako što je držala uši otvorene dok je
obavljala svoje poslove. Lepa Pija iz smočnice bila je drolja koja se trudila da ode
u krevet s baš svakim vitezom u zamku. Tamničareva žena bila je trudna, ali je
pravi otac bio ili ser Alin Stekspir ili pevač zvani Belozubi Vot. Lord Leford se za

trpezom podsmevao duhovima, ali je uvek držao upaljenu sveću kraj kreveta. Ser
Dunaverov štitonoša Džodž pišao je u krevet. Kuvari su prezirali ser Harisa Svifta
i uvek su mu pljuvali u hranu. Jednom je čak čula služavku meštra Totmura kako se
poverava bratu o nekoj poruci u kojoj piše da je Džofri kopile i da uopšte nije
zakoniti kralj. „Lord Tivin mu je rekao da spali pismo, i da više nikada ne govori
takve prljavštine“, prošaptala je devojka.
Čula je i da su i kraljeva braća Stanis i Renli takođe zaratili. „А obojica su sada
kraljevi“, rekao je Viz. „Kraljevstvo ima više kraljeva nego zamak pacova.“ Čak
su se i lanisterski ljudi pitali koliko dugo će Džofri zadržati Gvozdeni presto.
„Momak nema vojsku, osim onih Zlatnih plaštova, a njime upravljaju evnuh, kepec
i žena“, čula je nekog neznatnog lorda kako pripit mrmlja. „Kakve će mu od njih
koristi biti kada dođe do bitke?“ Uvek se pričalo o Beriku Donderionu. Jedan
debeli strelac je rekao da su ga Krvavi lakrdijaši ubili, ali su se ostali na to samo
nasmejali. „Lorč ga je ubio kod Brzih slapova, a Planina ga je ubio dvaput. Evo
srebrnog jelena da ni ovaj put neće ostati mrtav.“
Arja je saznala ko su Krvavi lakrdijaši tek dve sedmice kasnije, kada je u
Harendvor ujahala najčudnija družina koju je u životu videla. Pod barjakom s
crnim jarcem krvavih rogova jahali su bakarni ljudi sa zvoncima u pletenicama;
kopljanici na prugastim crno-belim konjima; strelci napuderisanih obraza; zdepasti
dlakavi ljudi sa čupavim štitovima; tamnoputi ljudi u perjanim plaštovima; mršava
luda u kariranom ružičasto-zelenom odelu; mačevaoci čudesnih račvastih brada
obojenih u zeleno, i ljubičasto i srebrno; kopljanici obraza prekrivenih
raznobojnim ožiljcima; jedan vitak čovek u obredničkoj odori, jedan postariji i
dostojanstven u meštarsko sivom, i jedan bolešljivi u kožnom plaštu obrubljenom
dugačkim plavim dlakama.
Na čelu im je bio čovek tanak kao prut i veoma visok, usukanog, izgladnelog
lica, koje je izgledalo još duguljastije zahvaljujući upletenoj crnoj bradi koja mu se
pružala gotovo do pojasa. O jabuci sedla visila mu je kaciga od crnog čelika,
izrađena u obliku jarčeve glave. Oko vrata je nosio lanac načinjen od povezanih
novčića raznih veličina i oblika, i od različitih metala, a konj mu je bio od onih
čudnih, crno-belih.
„То ti društvo nije nužda da upoznaš, Lasice“, reče Viz kada je vide kako gleda
u čoveka s jarčevom kacigom. Stajao je zajedno s dva drugara u piću, pešaka
oklopnika u službi lorda Leforda.
„Kо su oni?“ upita ona.
Jedan od vojnika se nasmeja. „Sluge, devojčice. Jarčevi nožni prsti. Krvavi
lakrdijaši lorda Tivina.“
„Gluperdo, ako je oderu, ti ćeš ribati proklete stepenice“, reče Viz. „Oni su
plaćenici, Lasice devojčice. Sebe zovu Hrabri drugari. Ne koristi ostala imena
kada te mogu čuti, ili će te gadno povrediti. Jarčeva kaciga im je kapetan, lord
Vargo Hout.“

„Nije on jebeni lord“, reče drugi vojnik. „Čuo sam ser Ejmorija kad je to reko.
On ti je samo neki mutavi plaćenik, i ima mnogo visoko mišljenje o sebi.“
„Jeste“, reče Viz, „ali joj je bolje da ga zove lordom ako’oće da ostane čitava.“
Arja ponovo pogleda Varga Houta. Koliko samo čudovišta ima lord Tivin?
Hrabre drugare smestiše u Udovičinu kulu, tako da Arja nije morala da ih služi.
Bilo joj je drago zbog toga; iste noći kada su stigli, izbila je tuča između plaćenika
i nekih lanisterskih ljudi. Štitonoša ser Harisa Svifta nasmrt je izboden, a dva
Krvava lakrdijaša su ranjeni. Narednog jutra ih je lord Tivin obojicu obesio iznad
glavne kapije, zajedno s jednim strelcem lorda Lidena. Viz je rekao da je strelac
sve i započeo tako što je zadirkivao plaćenike zbog Berika Donderiona. Nakon što
su obešeni ljudi prestali da se ritaju, Vargo Hout i ser Haris su se zagrlili i izljubili
i zakleli da će voleti jedan drugog, dok ih je lord Tivin gledao. Arji se činilo
smešnim kako Vargo Hout šuška i pljuje dok priča, ali je znala da nije pametno
smejati se.
Krvavi lakrdijaši nisu se dugo zadržali u Harendvoru, ali pre nego što su ponovo
odjahali, Arja ču jednog od njih kako priča da je severnjačka vojska pod Ruzom
Boltonom zauzela Rubinski gaz na Trozupcu. „Ako ga pređe, lord Tivin će ga
razbiti, isto kao na Zelenom kraku“, rekao je lanisterski strelac, ali su ga ostali
ućutkali. „Bolton nikada neće preći, sve dok Mladi Vuk ne krene iz Brzorečja sa
svojim divljim severnjacima i svim onim vukovima.“
Arja nije znala da joj je brat tako blizu. Brzorečje je bilo mnogo bliže od
Zimovrela, mada nije bila sigurna gde se nalazi u odnosu na Harendvor. Mogla bih
to nekako da saznam, znam da bih mogla, samo kada bih pobegla. Na pomisao da
ponovo ugleda Robovo lice, morala je da zagrize usnu. A hoću da vidim i Džona, i
Brena i Rikona, i majku. Čak i Sansu... poljubiću je i zamoliti za oproštaj kao
prava dama, to će joj se dopasti.
Iz razgovora po dvorištu saznala je da je u gornjim odajama Kule užasa
smešteno tridesetak zarobljenika iz bitke na Zelenom kraku Trozupca. Većini je
bila data sloboda kretanja po zamku, u razmenu za obećanje da neće pokušati
bekstvo. Zakleli su se da neće bežati, reče Arja, ali se nisu zakleli da meni neće
pomoći da pobegnem.
Zarobljenici su jeli za svojim odvojenim stolom u Dvorani stotinu ognjišta, i
često su se sretali po dvorištima. Četiri brata zajedno su vežbala svakog dana,
boreći se motkama i drvenim štitovima u Dvorištu istopljenog kamena. Trojica su
bili Freji od Prelaza, a četvrti im je bio polubrat kopile. Tu su se, međutim,
zadržali samo kratko; jednog jutra dva druga brata dođoše pod belim barjakom i sa
kovčegom zlata, i otkupiše ih od vitezova koji su ih zarobili. Šestorica Freja otišli
su zajedno.
Severnjake, međutim, niko nije otkupljivao. Jedan debeli neznatni lord stalno se
motao po kuhinji, tako joj je rekao Pituljica, u neprekidnoj potrazi za hranom. Brk
mu je bio tako čupav da mu je prekrivao usta, a broš koji mu je držao plašt imao je

oblik trozupca od safira i srebra. On je pripadao lordu Tivinu, ali je žustri bradati
mladić koji je voleo sam da šeta po zidinama u crnom plaštu ukrašenom belim
suncima bio zarobljenik nekog viteza bezemljaša, koji je nameravao da se na njemu
obogati. Sansa bi sigurno znala ko je on, kao i onaj debeli, ali Arju titule i grbovi
nikada nisu mnogo zanimali. Kad god bi obrednica Mordejna pričala o istoriji ove
ili one kuće, njoj bi misli odlutale, i jedva je čekala da se predavanje završi.
Lorda Servina se, međutim, jeste sećala. Zemlje su mu bile blizu Zimovrela, te
su ga on i njegov sin Klej često posećivali. A ipak, sudbina je htela da on bude
jedini zarobljenik koji se nije pojavljivao; ležao je u krevetu u ćeliji u kuli,
oporavljajući se od rane. Danima je Arja razmišljala kako da se prošunja kraj
stražara na vratima da bi ga videla. Ako je prepozna, čast će ga obavezivati da joj
pomogne. Lord će sigurno imati zlata, svi su ga imali; možda može da plati nekim
najamnicima lorda Tivina da je odvedu do Brzorečja. Otac je uvek govorio da bi
većina najamnika za dovoljno zlata svakoga izdala.
A onda je jednog jutra videla tri žene u sivim odorama s kukuljicama tihih
sestara kako tovare leš na svoja kola. Telo je bilo ušiveno u plašt od najfinije
svile, ukrašeno grbom s bojnom sekirom. Kada Arja upita ko je to, jedan stražar joj
reče da je lord Servin umro. Reči kao da su je udarile u stomak. Ionako ne bi
mogao da ti pomogne, mislila je dok su sestre terale kola kroz kapiju. Nije mogao
ni sebi da pomogne, ti glupi mišu.
Nakon toga se vratila ribanju, i trčkaranju, i prisluškivanju. Lord Tivin će
uskoro krenuti na Brzorečje, čula je. Ili će marširati na jug, za Visoki Sad, to niko
neće očekivati. Ne, on mora da brani Kraljevu Luku, Stanis je najveća pretnja.
Poslao je Gregora Kleganija i Varga Houta da unište Ruza Boltona, te da mu tako
uklone bodež uperen u leđa. Poslao je gavranove u Gnezdo sokolovo, nameravao je
da se oženi ledi Lizom Erin i pridobije Dol. Kupio je tonu srebra za kovanje
čarobnih mačeva, da pobije Starkove varge. Pisao je ledi Stark i nudio mir,
Kraljeubica će uskoro biti slobodan.
Mada su gavranovi dolazili i odlazili svakoga dana, lord Tivin je veći deo
vremena provodio iza zatvorenih vrata, sa svojim ratnim većem. Arja bi ga
ponekad ugledala nakratko, ali uvek izdaleka - jednom dok je hodao po zidinama u
društvu tri meštra i debelog zarobljenika čupavog brka, jednom kada je izjahao s
lordovima vazalima da obiđe logor, ali uglavnom kako stoji ispod luka pokrivene
galerije i gleda ljude dok vežbaju u dvorištu pod njim. Stajao je s rukama
sklopljenim na zlatnoj jabuci svog velikog mača. Pričali su da lord Tivin zlato voli
više od svega; čula je kako se jedan štitonoša šali da on zlato čak i sere.
Lanisterski lord izgledao je snažan za starog čoveka, s onim svojim jakim zlatnim
zaliscima i obrijanom glavom. Na njegovom licu bilo je nečeg što je Arju
podsećalo na oca, mada nimalo nisu ličili. Ima lice lorda, to je sve, reče ona sebi.
Sećala se kako bi njena gospa majka govorila ocu da navuče lice lorda i ode nešto
da reši. Otac bi se na to nasmejao. Nije mogla da zamisli lorda Tivina kako se bilo

čemu smeje.
Jednog popodneva, dok je čekala na svoj red da zahvati vedro vode iz bunara,
ču kako škripe šarke istočne kapije. Povorka ljudi sporo ujaha ispod rešetke. Kada
ugleda mantikoru kako puzi preko štita njihovog vođe, oseti nalet strašne mržnje.
Na svetlosti dana, ser Ejmori Lorč izgledao je manje strašan nego osvetljen
bakljama, ali su mu oči bile svinjske, baš kao što je pamtila. Jedna od žena reče
kako su njegovi ljudi jahali skroz oko jezera, jureći Berika Donderiona i ubijajući
buntovnike. Mi nismo bili buntovnici, pomisli Arja. Mi smo bili Noćna straža;
Noćna straža nije ni na čijoj strani. Ser Ejmori je, međutim, imao manje ljudi no
što je pamtila, a mnogi su bili ranjeni. Nadam se da će im se rane zagnojiti.
Nadam se da će svi crći.
A onda vide trojicu na kraju povorke.
Rordž na glavu beše stavio crnu plitku kacigu s širokim gvozdenim štitnikom za
nos, tako da se nije lako videlo da nos nema. Grizač je iza njega sporo jahao na
konju koji samo što se ne beše srušio pod njegovom težinom. Napola zarasle
opekotine prekrivale su mu telo, tako da je izgledao još odvratnije nego inače.
Ali se Džaken H’gar i dalje smešio. Odeća mu je i dalje bila otrcana i prljava,
ali beše našao vremena da opere i očešlja kosu. Padala mu je preko ramena, crvena
i bela i svetlucava, i Arja ču kako se devojke, zadivljene, kikoću.
Trebalo je da pustim da ih vatra proguta. Džendri mi je to i rekao, trebalo je
da ga poslušam. Da im nije bacila onu sekiru, bili bi mrtvi. Na tren je obuze strah,
ali oni projahaše pokraj nje, uopšte se ne obazirući. Samo Džaken H’gar na tren
pogleda ka njoj, a i njegove oči je samo preleteše. On me ne prepoznaje, pomisli
ona. Arije bio žestok dečkić s mačem, a ja sam samo siva mišica s vedrom.
Provela je ostatak tog dana ribajući stepenice u Jecajućoj kuli. Kada je došlo
veče, šake su joj bile odrane i krvave, a ruke su je tako bolele da su drhtale dok je
nosila vedro natrag u podrum. Preumorna i za jelo, Arja zamoli Viza da je pusti, pa
se odvuče na slamu da spava. „Viz“, zevnu ona. „Dansen, Čizvik, Poliver,
Srculence Raf. Golicač i Pseto. Ser Gregor, ser Ejmori, ser Ilin, ser Merin, kralj
Džofri, kraljica Sersei.“ Pomisli kako bi trebalo da doda još tri imena svojoj
molitvi, ali je bila preumorna da bi te noći o tome odlučivala.
Arja je sanjala vukove kako divlji jure kroz šumu, kada joj snažna šaka pritisnu
usta poput glatkog toplog kamena, čvrsta i nepopustljiva. Smesta se probudila,
otimajući se i migoljeći. „Devojčica ne govori ništa“, prošapta joj glas iza uha.
„Devojčica drži usne zatvorene, niko ne čuje, i prijatelji mogu krišom da
porazgovaraju. Da?“
Zatutnjalog srca, Arja uspe da jedva primetno klimne glavom.
Džaken H’gar skloni ruku. U podrumu je bilo mračno kao u rogu, i nije mogla da
mu vidi lice, iako je bilo tek na koji prst od njenog. Mogla je, međutim, da ga
namiriše; koža mu je mirisala čisto, i na sapun, i bio je naparfemisao kosu. „Dečak
postao devojčica“, prošapta on.

„Uvek sam bila devojčica. Nisam mislila da si me video.“
„Čovek vidi. Čovek zna.“
Ona se priseti da ga mrzi. „Uplašio si me. Sada si jedan od njih, trebalo je da te
pustim da izgoriš. Šta radiš ovde? Beži, ili ću da zovem Viza.“
„Čovek plaća svoje dugove. Čovek duguje tri.“
„Tri?“
„Crveni bog mora dobiti svoje, mila devojčice, a samo smrt može platiti za
život. Ova devojčica je uzela tri koja su njemu pripadala. Ova devojčica mora dati
tri umesto njih. Izgovori imena, i čovek će učiniti ostalo.“ On hoće da mi pomogne,
shvati Arja, i oseti nalet nade od kojeg joj se zavrte u glavi. „Odvedi me u
Brzorečje, to nije daleko, ako ukrademo konje mogli bismo...“
On joj položi prst na usne. „Tri života ćeš dobiti od mene. Ne više, ne manje.
Tri i gotovi smo. Zato devojčica mora razmisliti.“ On je blago poljubi u kosu. „Ali
ne predugo.“
Kada je Arja upalila svoj patrljak od sveće, od njega beše ostao samo miris, dah
đumbira i karanfilića u vazduhu. Žena u susednoj niši se obrnu na svojoj slamarici i
požali se na svetlo, tako da Arja ugasi sveću. Kada sklopi oči, pred njima joj
zaigraše lica. Džofri i njegova majka, Ilin Pejn i Merin Trent, i Sendor Klegani...
ali oni su u Kraljevoj Luci, stotinama milja daleko, a ser Gregor se zadržao tek
noć-dve pre nego što je opet otišao da pljačka i pali, povevši sa sobom Rafa i
Čizvika i Golicača. Ser Ejmori Lorč je bio tu, tačno, a njega je mrzela gotovo isto
toliko. Zar nije? Ne beše sigurna. A tu je sve vreme bio i Viz.
Pomislila je na njega ponovo sledećeg jutra, kada je zevnula od neispavanosti.
„Lasice“, preo je Viz, „sledeći put kada ti vidim usta tako razjapljena, iščupaću ti
jezik i dati ga mojoj kuji.“ Zavrnu joj zatim uvo, da bi bio siguran da ga je čula, pa
joj reče da se vrati na stepenice, jer do kraja dana imaju da budu čiste do trećeg
sprata.
Dok je radila, Arja je mislila na ljude čiju je smrt želela. Zamišljala je da na
stepenicima vidi njihova lica, i ribala je jače, kako bi ih zbrisala. Starkovi su
ratovali s Lanisterima, a ona je bila Starkova, i stoga je trebalo da pobije što više
Lanistera, tako se radilo u ratovima. Ali nije bila sigurna sme li da veruje Džakenu.
Treba sama da ih pobijem. Kad god bi njen otac osudio čoveka na smrt, sam bi mu
oduzeo život Ledom, svojim velikim mačem. „Ako ćeš oduzeti čoveku život,
duguješ mu da ga pogledaš u oči i čuješ njegove poslednje reči“, čula ga je kako
jednom govori Robu i Džonu.
Narednog dana je izbegavala Džakena H’gara, pa i sledećeg. To nije bilo teško.
Ona je bila veoma mala, a Harendvor veoma veliki, pun skrovišta za jednog miša.
A onda se vratio ser Gregor, ranije nego što se očekivalo, ovog puta terajući
krdo koza umesto krda sužanja. Čula je da je u jednom noćnom prepadu ser Berika
izgubio četiri čoveka, ali su se svi koje je Arja mrzela vratili živi i zdravi, i
nastanili se na drugom spratu Jecajuće kule. Viz se trudio da budu dobro

snabdeveni pićem. „Та ti je družina uvek žedna“, gunđao je. „Lasice, idi pitaj
imaju li odeće za krpljenje, žene će se za nju postarati.“ Arja potrča uz dobro
oribane stepenice. Niko se na nju ne osvrnu kada uđe. Čizvik je sedeo kraj vatre s
rogom piva u ruci, pričajući neku od svojih smešnih priča. Nije se usuđivala da ga
prekine, nije želela razbijenu usnu.
„То vam je bilo posle desničinog turnira, pre nego što je počo rat“, govorio je
Čizvik. „Išli smo nazad na zapad, nas sedmorica, sa ser Gregorom. Raf je bio sa
mnom, i mladi Džos Stilvud, on vam je na takmičenju bio serov štitonoša. Elem,
došli smo do te neke pišljive reke, što je nabujala od kiša. Nigde gaza, a u blizini
bila pivnica, tako da smo se tamo smestili. Ser prodrma pivara i kaže mu da nam
rogovi ne smeju biti prazni, sve dok se voda ne spusti, i trebalo je da vidite kako su
mu one svinjske okice zasijale kad je video srebro. I tako ti on nama nosi pivo, on i
njegova kćerka, a jadno ti je i retko to pivo bilo, obična smeđa pišaćka, i ja vam
nisam bio nimalo srećan, a ni ser. A sve vreme nam taj pivar govori kako mu je
drago što smo tu, pošto nema puno posla zbog tih kiša. Budala nije zatvarala
pomijaru, o, ne, mada ser nije progovara ni reč, samo je mrko gledo zbog onog
Viteza od ljubičica i njegovih pederaških trikova. Znate ono kad stegne usne, tako
da ja i ostali momci znamo da nam je bolje da ne pisnemo, ali ovaj pivar samo
melje, čak pita i kako je gospodar proš6 na turniru. Ser ga je samo onako pogledo,
znate već kako.“ Čizvik se graktavo nasmeja, otpi pivo, pa obrisa penu nadlanicom.
„U međuvremenu, ta njegova ćera nas služi i sipa pivo, mala debela, tako, jedno
osamnaes’ godina...“
„Trinaes’, pre bi reko“, ubaci otegnuto Srculence Raf.
„Elem, bilo kako bilo, nije baš nešto zgodna, ali je Egon pio, pa je počeo da je
drpa, a možda sam je malo pipo i ja, a Raf je govorio Stilvudu kako bi trebo da je
odvuče gore i postane muško, je baš je ohrabrivao momka. I konačno joj Džos
zavuče ruku pod suknju, a ona vrisnu, i ispusti vrč i uteče u kujnu. I tako, to bi ti se
tu i završilo, samo šta uradi matora budala - ode kod sera i traži od njega da
pustimo malu na miru, pošto je on mirosani vitez i sve to. Ser Gregor, nije vam on
obraćo pažnju na našu zajebanciju, ali sada je pogledo, znate kako on gleda, i
naredio je da dovedu curu pred njega. I tako je matori izvuče iz kuhinje, i znate šta,
sam je kriv, i niko drugi. Ser je odmeri i kaže:’Znači, ovo je drolja zbog koje toliko
brineš’, a matora budala će:’Moja Lejna nije drolja, ser’, pravo Gregoru u lice. Ser
ni da trepne, samo kaže:’Sada jeste’, baci matorom još jedan srebrnjak, strgne
haljinu sa cure i povali je tu odma’ na stolu, pred njenim taticom, dok se otimala, i
migoljila kao zec, i ispuštala svakojake zvuke. Da ste samo videli izraz na
pivarovom licu, ja sam se toliko smejao da mi je pivo pošlo na nos. E, onda taj
neki momak čuje buku, valjda je on bio sin, i istrči iz podruma, tako da je Raf moro
da mu zabije bodež u trbuh. Kad je ser završio, vratio se piću, pa smo se izređali i
mi ostali. Tobot, znate kakav je on, okrene je naopačke, pa odradi stvar otpozadi.
Mala se više nije koprcala kad je na mene došao red, možda je bilo počelo i da joj
se dopada, mada, pravo da vam kažem, ne bi mi smetalo malo otimanja. A sad

najbolji deo... kada je sve bilo gotovo, ser kaže matorom da’oće kusur. Cura nije
bila vredna srebrnjaka, kaže... i proklet bio ako matori nije dono šaku bakrenjaka,
zamolio gospodara za oprost i reko mu hvala na poseti!“
Ljudi se svi grohotom nasmejaše, niko glasnije od Čizvika samog, koji se tako
glasno smejao svojoj priči da su mu slinci izletali iz nosa po otrcanoj sivoj bradi.
Arja je stajala u senci stepeništa i gledala ga. Ona se odšunja natrag u podrum, bez
reči. Kada je Viz ustanovio da nije pitala za odeću, smakao joj je čakšire i šibao je
sve dok joj krv nije potekla, ali je Arja sklopila oči i mislila na sve ono čemu ju je
naučio Sirio, tako da je to jedva i osetila.
Dve noći kasnije, poslao ju je u kasarnu, da služi za stolom. Nosila je vrč vina i
nasipala, kada na drugom kraju odaje ugleda Džakena H’gara. Zagrizavši usnu,
Arja se osvrnu da proveri da Viz nije u blizini. Strah je oštriji od mača, reče ona
sebi.
Zakorači jednom, i još jednom, i sa svakim korakom osećala se sve manje kao
miš. Išla je duž klupe, puneći vinske čaše. Rordž je sedeo desno od Džakena,
trešten pijan, i nije je primetio. Arja se nagnu blizu i prošapta: „Čizvik“, pravo u
Džakenovo uho. Loraćanin ne dade znaka da ju je čuo.
Kada joj je vrč bio prazan, Arja požuri dole da ga napuni iz bureta, i brzo se
vrati sipanju. Niko nije umro od žeđi dok je nije bilo, niti je ko primetio njeno
odsustvo.
Ništa se nije desilo narednog dana, niti onog posle njega, ali trećeg dana Arja
ode u kuhinju sa Vizom, da donese večeru. „Neki Planinin glupan je sinoć pao sa
zida i slomio vrat“, ču kako Viz govori kuvarici.
„Pijan?“ upita žena.
„Ništa više no obično. Neki kažu da ga je dole bacio Harenov duh.“ On prezrivo
frknu da pokaže šta on misli o takvim pričama.
Nije to bio Haren, požele Arja da kaže, bila sam to ja. Ubila je Cizvika
šapatom, i ubiće još dvojicu. Ja sam duh Harendvora, pomisli ona. A te noći,
imala je jedno ime manje da mrzi.

KEJTLIN
Mesto sastanka bila je travnata livada posuta bledosivim pečurkama i zelenim
panjevima nedavno posečenog drveća.
„Stigli smo prvi, moja gospo“, reče Halis Molen kada zaustaviše konje među
panjevima, sami na pola puta između dve vojske. Na njegovom koplju vijorio je
barjak s jezovukom kuće Starka. Kejtlin odatle nije videla more, ali je osećala
koliko je blizu. Oštar istočni vetar nosio je miris soli.
Snabdevači Stanisa Barateona posekli su drveće za opsadne kule i katapulte.
Kejtlin se pitala koliko je šumica bila stara, i da li se Ned tu odmarao kada je
vodio svoju vojsku na jug, da razbije poslednju opsadu Kraj oluja. Tog dana je
izvojevao veliku pobedu, tim veću što ni kap krvi nije prolivena.
Bogovi, učinite da i meni isto pođe za rukom, pomoli se Kejtlin. Njeni vazali su
mislili da je luda što je uopšte i došla. „Ovo nije naša bitka, moja gospo“, kaza ser
Vendel Menderli. „Znam da kralj ne bi voleo da mu se majka izlaže takvoj
opasnosti.“
„Svi se izlažemo opasnosti“, reče mu ona, možda preoštro. „Misliš li da ja želim
da budem ovde, ser?“ Mesto mi je u Brzorečju, kraj očeve samrtničke postelje, u
Zimovrelu, s mojim sinovima. „Rob me je poslao na jug da govorim za njega, i to
ću i da činim.“ Neće biti lako iskovati mir među ovom braćom, Kejtlin je to znala,
ali za dobrobit kraljevstva, morala je da pokuša.
Preko kišom natopljenih polja i kamenih grebena, videla je veliki zamak
Krajoluj kako se diže u nebesa, leđima okrenut skrivenom moru. Pod tom gomilom
bledosivog kamena, opsadna vojska lorda Stanisa Barateona izgledala je mala i
beznačajna, poput miševa s barjacima.
Pesme su govorile da je Krajoluj u drevna vremena podigao Duran, prvi
Olujkralj, koji je zadobio ljubav lepe Elenei, kćeri boga mora i boginje vetra. Na
noć njihovog venčanja, Elenei je dala svoje devičanstvo ljubavi smrtnika, i tako
osudila sebe na smrtan život, a njeni nesrećni roditelji poslali su svoj gnev, u vidu
vetrova i voda, da tuče po Duranovoj utvrdi. Njegovi prijatelji, i braća i svatovi
smrvljeni su pod srušenim zidovima, ili ih je pak vetar odneo u more, ali je Elenei
zaštitila Durana svojim rukama, tako da se njemu ništa nije desilo, a kada je zora
napokon svanula, on je objavio rat bogovima i zakleo se da će zamak ponovo
izgraditi.
Još pet zamkova je izgradio, svaki veći i snažniji od prethodnog, samo da bi ih
video potopljene i srušene, kada god bi s Brodolomnog zaliva dunula bura, terajući
pred sobom velike vodene zidove. Lordovi su ga molili da gradi dublje u kopnu;
sveštenici su mu govorili da mora umiriti bogove tako što će vratiti Elenei moru;
čak su ga i kmetovi preklinjali da odustane. Duran nije hteo ni da čuje. Podigao je i
sedmi zamak, veći od svih. Neki su pričali da su mu u gradnji pomogla Deca šume,

oblikujući kamen čarolijama; drugi su tvrdili da mu je jedan mali dečak rekao šta
da radi, dečak koji će izrasti u Brendona Zidara. Bez obzira na to kako priča
glasila, kraj joj je bio isti. Mada su besni bogovi bacali na njega oluju za olujom,
sedmi zamak je ostao da stoji prkosan, i Duran Bogoborac i lepa Elenei su u njemu
živeli srećno do kraja života.
Bogovi ne zaboravljaju, i bure su još besnele iz Uskog mora. A ipak je Krajoluj
opstajao, vekovima i desetinama vekova, zamak ni nalik bilo kom drugom. Veliki
spoljni zidovi bili su mu stotinu stopa visoki, bez ijedne strelnice ili kule, svugde
obli, vijugavi, glatki, kamenja tako lukavo spojenog da nigde nije bilo pukotine ni
procepa ni razmaka kroz koji bi vetar prodro. Za zid se pričalo da je četrdeset
stopa debeo na najtanjem mestu, a gotovo osamdeset prema moru, dvostruki sloj
kamenja s unutrašnjim jezgrom od peska i šljunka. Unutar te moćne zaštite, kuhinje,
štale i dvorišta krili su se od vetra i talasa. Postojala je tek jedna kula, divovska i
okrugla, bez prozora ka moru, tako velika da je bila istovremeno i žitnica i kasarna,
i dvorana za gozbe i lordov dom, sve u jednom, okrunjena masivnim kruništem
zbog koga je izdaleka delovala kao trnovita pesnica na vrhu ispružene ruke.
„Moja gospo“, pozva Hal Molen. Dva jahača se pojaviše iz urednog malog
logora podno zamka i krenuše ka njima sporim kasom. „То je sigurno kralj Stanis.“
„Bez sumnje.“ Kejtlin ih je gledala kako dolaze. To mora biti Stanis, ali to nije
barjak Barateona. Boja mu beše svetložuta, ne raskošna zlatna boja Renlijevih
zastava, a grb na njemu crven, mada mu nije mogla razaznati oblik.
Renli će doći poslednji. To joj je i rekao kada je kretala. Nije nameravao da
uzjaše svog konja sve dok ne vidi da mu se brat približava. Prvi koji stigne moraće
da čeka drugog, a Renli nije trpeo čekanje. To je igra koju kraljevi igraju, reče
ona sebi. Ali ona nije bila kralj, i nije morala da je igra. Kejtlin beše navikla da
čeka.
Dok se približavao, ona vide da Stanis nosi krunu od crvenog zlata sa šiljcima
iskovanim u obliku plamenova. Pojas mu je bio ukrašen granatima i žutim topazima,
a veliki četvrtasto brušeni rubin bleskao je iz balčaka njegovog mača. Sem toga,
bio je obučen jednostavno: prsluk od tvrde kože preko postavljenog dubleta,
iznošene čizme, čakšire od grube smeđe vune. Grb na njegovom sunčanožutom
barjaku prikazivao je crveno srce okruženo plamenovima narandžaste vatre.
Okrunjeni jelen je bio tu, da... smanjen i okružen srcem. Još čudniji je bio njegov
barjaktar - žena, odevena sva u crveno, lica skrivenog širokom kapuljačom
grimiznog plašta. Crvena sveštenica, pomisli Kejtlin začuđeno. Sekta je bila
brojna i moćna u Slobodnim gradovima i na dalekom istoku, ali ih je u Sedam
kraljevstava bilo malo.
„Ledi Stark“, reče Stanis Barateon s ledenom ljubaznošću kada se zaustavi. Pa
prignu glavu, ćelaviju nego što je pamtila.
„Lorde Stanise“, uzvrati ona.
Pod kratko potkresanom bradom teška vilica mu se zgrči, ali je on ne prekore

zbog te titule. Zbog toga mu je bila zahvalna. „Nisam očekivao da ću te zateći u
Krajoluju.“
„Nisam ni mislila da ću biti ovde.“
Njegove duboko usađene oči odmeravale su je s nelagodnošću. On nije bio
čovek stvoren za ćaskanje. „Žao mi je zbog smrti tvog gospodara“, reče, „mada mi
Edard Stark nije bio prijatelj.“
„Nikada ti nije bio neprijatelj, moj gospodaru. Kada su te lordovi Tirel i Redvin
sabili u taj zamak, izgladnelog, Edard Stark je razbio opsadu.“
„Ро naređenju mog brata, a ne iz ljubavi prema meni“, odgovori Stanis. „Lord
Edard je izvršio svoju dužnost, to neću poreći. Da li sam ja ikada učinio manje?
Trebalo je da ja postanem Robertova desna ruka.“
„Takva je bila volja tvog brata. Ned to nikada nije želeo.“
„Ali je prihvatio. Ono što je trebalo da bude moje. Ipak, dajem ti reč, dobićeš
pravdu za njegovo ubistvo.“
Kako samo vole da obećavaju glave, ti ljudi koji bi da budu kraljevi. „Tvoj
brat mi je obećao isto. Ali, ako ćemo pravo, pre bih da mi se vrate kćeri, a da
pravdu ostavimo bogovima. Sersei i dalje drži moju Sansu, a o Arji nema ni traga
ni glasa, još od Robertove smrti.“
„Ako ti nađemo decu kada zauzmemo grad, biće ti vraćena.“ Živa ili mrtva,
nagoveštavao je njegov glas.
„А kada će to biti, lorde Stanise? Kraljeva Luka je blizu tvome Zmaj- kamenu,
ali te umesto tamo zatičem ovde.“
„Iskrena si, ledi Stark. Vrlo dobro, i moj odgovor će biti iskren. Da bih zauzeo
grad, treba mi moć ovih južnjačkih lordova koje vidim na drugom kraju polja. Moj
brat ih ima. Moram mu ih oduzeti.“
„Ljudi se kunu na vernost po svojoj slobodnoj volji, moj gospodaru. Ti lordovi
su se zakleli Robertu i kući Barateona. Ako ti i tvoj brat zaboravite na svoju
svađu...“
„Ја nemam zašto da se svađam s Renlijem, ako pokaže da je pokoran. Ja sam mu
stariji brat, i kralj. Hoću samo ono što mi po pravu pripada. Renli mi duguje
odanost i poslušnost. I imaću je. Od njega, i od svih onih lordova.“ Stanis joj je
proučavao lice. „А šta tebe dovodi na ovo polje, moja gospo? Da li se kuća Starka
stavila na stranu mog brata, da li tako stvari stoje?“
On se nikada neće saviti, pomisli ona, ali je ipak morala da pokuša. Previše je
od toga zavisilo. „Moj sin vlada kao Kralj na Severu, po volji naših lordova i
našeg naroda. Nikome se ne klanja, ali svima pruža prijateljsku ruku.“
„Kraljevi nemaju prijatelja“, reče Stanis jednostavno, „već samo podanike i
neprijatelje.“
„I braću“, začu se veseo glas iza njenih leđa. Kejtlin se osvrnu, i vide kako konj
lorda Renlija stupa oko panjeva. Mlađi Barateon bio je veličanstven u zelenom
somotskom dubletu i satenskom plaštu obrubljenom veveričjim krznom. Kruna od

zlatnih ruža krasila mu je čelo, a pod njom se rasipala dugačka crna kosa. Oštri
komadići crnih dijamanata blistali su mu s pojasa, a lanac od zlata i smaragda
obavijao mu je vrat.
Renli takođe beše odabrao ženu da mu nosi barjak, mada je Brijena sakrila lice i
telo iza oklopa koji nije odavao njen pol. Na vrhu njenog koplja od dvanaest stopa
igrao je okrunjeni jelen, crn na zlatnom, dok je morski vetar razvijao platno.
Pozdrav njegovog brata beše kratak. „Lorde Renli.“
„Kralju Renli. Zar si to stvarno ti, Stanise?“
Stanis se namršti. „Kо bi drugi mogao biti.“
Renli opušteno sleže ramenima. „Kada sam video zastavu, nisam bio siguran.
Čiji to barjak viješ?“
„Svoj sopstveni.“
Tad progovori u crveno odevena sveštenica. „Kralj je za svoj grb odabrao
vatreno srce Gospodara svetlosti.“
Renlija kao da je to zabavljalo. „Još bolje. Ako obojica budemo koristili isti
barjak, bitka će se pretvoriti u potpuni metež.“
Kejtlin reče: „Nadajmo se da bitke neće ni biti. Sve troje imamo zajedničkog
neprijatelja, koji sve želi da nas uništi.“
Stanis ju je proučavao, bez osmeha. „Gvozdeni presto je po pravu moj. Meni su
neprijatelji svi koji to osporavaju.“
„Čitavo kraljevstvo to osporava, brate“, reče Renli. „Starci to osporavaju na
mrtvačkim posteljama, a nerođena deca u stomacima majki. Osporavaju to u Dorni,
i osporavaju na Zidu. Niko te ne želi za kralja. Izvini.“ Stanis steže vilicu, napetog
lica. „Zakleo sam se da neću pregovarati s tobom, dokle god nosiš tu izdajničku
krunu. Šteta što sam tu zakletvu prekršio.“
„Ovo je ludost“, reče Kejtlin oštro. „Lord Tivin sedi u Harendvoru s dvadeset
hiljada mačeva. Ostaci Kraljeubičine vojske su se ponovo okupili kod Zlatnog
zuba, još jedna lanisterska vojska skuplja se pod senkom Livačke stene, a Sersei i
njen sin drže Kraljevu Luku i vaš dragoceni Gvozdeni presto. Obojica sebe zovete
kraljevima, a kraljevstvo ipak krvari, i niko nije digao mač da ga odbrani, sem mog
sina.“
Renli sleže ramenima. „Tvoj sin je pobedio u nekoliko bitaka. Ja ću pobediti u
ratu. Lanisteri će sačekati da na njih dođe red.“
„Ako imaš predloga, iznesi ih“, reče Stanis osorno, „ili idem.“
„Vrlo dobro“, reče Renli. „Predlažem da sjašeš, klekneš i zakuneš mi se na
vernost.“
Stanis obuzda gnev. „То nikada nećeš dobiti.“
„Služio si Robertu, zašto ne bi i meni?“
„Robert mi je bio stariji brat. Ti si mlađi.“
„Mlađi, hrabriji, i daleko privlačniji...“

„...а pri tom i lopov i uzurpator.“
Renli sleže ramenima. „Targarjeni su Roberta zvali uzurpatorom. Čini mi se da
se on s tom sramotom lako nosio. Tako ću i ja.“
Ovo ne valja. „Čujte se samo! Da ste mi sinovi, izlemala bih vas obojicu i
zaključala u spavaćoj sobi sve dok se ne setite da ste braća.“
Stanis se namršti na nju. „Previše sebi dozvoljavaš, ledi Stark. Ja sam zakoniti
kralj, i tvoj sin nije ništa manje izdajnik nego ovaj moj brat. I na njega će doći
red.“
Otvorena pretnja joj rasplamsa bes. „Veoma velikodušno proglašavaš druge za
izdajnike i uzurpatore, moj gospodaru, ali kako se ti to razlikuješ od njih? Kažeš da
si samo ti zakoniti kralj, ali se meni čini da Robert ima dva sina. Po svim zakonima
Sedam kraljevstava, princ Džofri je njegov zakoniti naslednik, a Tomen nakon
njega... a mi smo izdajnici, koliko god nam bili valjani razlozi.“
Renli se nasmeja. „Moraš oprostiti ledi Kejtlin, Stanise. Došla je čak iz
Brzorečja, a to je na konju dugačak put. Bojim se da uopšte nije videla tvoje
pisamce.“
„Džofri nije seme moga brata“, reče Stanis jednostavno. „Niti je to Tomen. Oni
su kopilad. Kao i devojčica. Sve troje su čudovišni plodovi rodoskvrnuća.“
Zar bi čak i Sersei bila toliko luda? Kejtlin ostade bez reči.
„Zar to nije divna priča, moja gospo?“ upita Renli. „Logorovao sam kod Rožnog
brega kada je lord Tarli dobio pismo, i moram reći da mi je zastao dah.“ On se
osmehnu bratu. „Nikada nisam mislio da si toliko pametan, Stanise. Samo, da je to
istina, ti bi zaista bio Robertov naslednik.“
„Da je istina? Zoveš li me to lažovom?“
„Možeš li da dokažeš ijednu reč te priče?“
Stanis zaškrguta zubima.
Robert to sigurno nikada nije saznao, pomisli Kejtlin, inače bi Sersei ostala
bez glave u tren oka. „Lorde Stanise“, upita ona, „ako si znao da je kraljica kriva
za tako čudovišne zločine, zašto si ćutao?“
„Nisam ćutao“, objavi Stanis. „Izneo sam svoje sumnje pred Džona Erina.“
„Pre nego pred svog brata?“
„Moj brat se prema meni uvek ophodio samo s neophodnim poštovanjem“, reče
Stanis. „Od mene, takve bi optužbe zvučale pakosno i sebično, sredstvo da se
stavim na prvo mesto u naslednom redu. Smatrao sam da će Robert pre poverovati
ako optužbe poteknu od lorda Erina, koga je voleo.“
„Ah“, reče Renli. „Znači, imamo mrtvačevu reč.“
„Misliš da je njegova smrt slučajna, ti slepa budalo? Sersei ga je otrovala, iz
straha da je ne razotkrije. Lord Džon je skupljao neoborive dokaze...“
„...koji su bez sumnje umrli s njim. Baš neprijatno.”
Kejtlin se prisećala, sklapala deliće mozaika. „Moja sestra Liza je optužila

kraljicu za ubistvo svog muža u pismu koje mi je poslala u Zimovrel“, priznade.
„Kasnije, u Gnezdu sokolovom, za ubistvo je optužila kraljičinog brata Tiriona.“
Stanis prezrivo frknu. „Kad zagaziš u zmijsko gnezdo, zar je bitno koja te je
zmija ujela?“
„Sve te priče o zmijama i rodoskvrnuću su zabavne, ali ništa ne menjaju. Ti
možda imaš veće pravo, Stanise, ali ja imam veću vojsku.“ Renlijeva ruka kliznu
pod plašt. Stanis to vide, i smesta se maši svog mača, ali pre nego što stiže da isuče
čelik, brat mu izvadi... breskvu. „Hoćeš li je, brate?“ upita Renli, s osmehom na
usnama. „Iz Visokog Sada. Kunem ti se, nikada nisi okusio ništa tako slatko.“ On
zagrize. Sok mu pocuri iz ugla usana.
„Nisam ovamo došao da bih jeo voće.“ Stanis je kipteo od besa.
„Moji gospodari!“ reče Kejtlin. „Trebalo bi da pričamo o uslovima saveza, a
ne da razmenjujemo uvrede.“
„Čovek nikada ne treba da odbije da okusi breskvu“, reče Renli, odbacujući
košticu. „Možda više nikada neće imati priliku. Život je kratak, Stanise. Priseti se
šta Starkovi govore. Zima dolazi.“ On obrisa usta nadlanicom.
„Nisam ovamo došao ni da bi mi ti pretio.“
„Nisi“, odbrusi Renli za uzvrat. „Kada budem pretio, biće ti jasno da to radim.
Ako ćemo pravo, nikada mi se nisi dopadao, Stanise, ali jesi moja krv, i ne želim
da te ubijem. Znači, ako želiš Krajoluj, uzmi ga... kao bratski poklon. Kao što ga je
Robert jednom dao meni, ja ga dajem tebi.“
„Nije tvoj da ga daješ. Moj je, po pravu.“
Uzdahnuvši, Renli se napola okrenu u sedlu. „Šta ja da radim s ovim mojim
bratom, Brijena? Odbija moju breskvu, odbija moj zamak, nije mi čak ni na svadbu
došao...“
„Obojica znamo da ti je svadba bila lakrdijaška predstava. Pre godinu dana si
smerao da devojku pretvoriš u jednu od Robertovih kurvi.“
„Pre godinu dana sam smerao da je pretvorim u Robertovu kraljicu“, reče Renli,
„ali kakve to veze ima? Vepar je došao glave Robertu, a ja sam dobio devojku.
Verovatno će te radovati da znaš kako mi je došla kao devica.“
„U tvom krevetu će verovatno to i ostati.“
„О, očekujem da ću joj podariti sina za godinu dana. Molim te, koliko beše ti
ono sinova imaš, Stanise? O, da - nijednog.“ Renli se nevino osmehnu. „А što se
tvoje kćerke tiče, potpuno shvatam. Da mi žena izgleda kao tvoja, i ja bih poslao
svoju ludu da je opslužuje.“
„Dosta!“ zaurla Stanis. „Nećeš mi se izrugivati u lice, čuješ li? Nećeš!“ On
istrgnu dugački mač iz korica. Čelik je na slabom suncu svetlucao čudnom
svetlošću, čas crven, čas žut, čas blistavo beo. Činilo se da vazduh oko njega
treperi, kao od vreline.
Kejtlinin konj zanjišta i ustuknu, ali se Brijena postavi između braće, sa
sopstvenim sečivom u ruci. „Odloži svoj čelik!“ viknu ona na Stanisa.

Sersei Lanister sigurno puca od smeha, pomisli Kejtlin umorno.
Stanis uperi svoj svetlucavi mač u brata. „Ја znam šta je milost“, zagrme on,
čuven po svojoj nemilosrdnosti. „I ne želim da okaljam Svetlonosca bratovljevom
krvlju. Zbog majke koja nas je obojicu rodila, daću ti ovu noć da razmisliš o svojoj
ludosti, Renli. Spusti barjake i priđi mi pre zore, i daću ti Krajoluj i tvoje staro
mesto u Veću, i čak ću te i proglasiti za svog naslednika, sve dok mi se ne rodi sin.
U suprotnom, uništiću te.“
Renli se nasmeja. „Stanise, priznajem, to je baš lep mač, ali mi se čini da ti je
njegov sjaj pokvario vid. Pogledaj preko polja, brate. Vidiš li sve one barjake?“
„Misliš da će nekoliko komada platna od tebe napraviti kralja?“
„Mačevi Tirela će od mene napraviti kralja. Rouen i Tarli i Keron će od mene
napraviti kralja, sekirom i maljem i buzdovanom. Strele Tarta i koplja Penrouza,
Fosoveji, Kaji, Malendori, Estermonti, Selmiji, Hajtaueri, Oukharti, Krejni,
Kazveli, Blekbari, Morigeni, Bizberiji, Sermeri, Dani, Futliji... čak i kuća Florenta,
braća i stričevi tvoje vlastite žene, oni će od mene napraviti kralja. Sve viteštvo
juga jaše sa mnom, a to je samo manji deo moje sile. Pešadija mi pristiže, stotinu
hiljada mačeva i kopalja. A ti ćeš mene da uništiš? Čime, molim te? Onom jadnom
ruljom što je vidim kako drhti pod zidinama zamka? Rekao bih da ih ima pet
hiljada, i pri tom bih bio velikodušan, lordovi bakalara, vitezovi od praziluka i
najamnici. Pola njih će preći na moju stranu pre nego što bitka i počne. Imaš manje
od četiri stotine ljudi u sedlu, tako mi javljaju izviđači - konjanika slobodnjaka u
kožnim oklopima koji juriš pravih oklopnika neće izdržati ni tren. Koliko god se ti
zanosio mišlju da si prekaljen ratnik, Stanise, ta tvoja vojska neće preživeti ni prvi
juriš moje prethodnice.”
„Videćemo, brate.” Kao da svet postade trunčicu tamniji kada Stanis vrati mač u
korice. „Kada dođe zora, videćemo.”
„Nadam se da ti je novi bog milostiv, brate.”
Stanis frknu i odjuri galopom, pun prezira. Crvena sveštenica se zadrža tren
duže. „Suoči se sa svojim gresima, lorde Renli”, izgovori dok je okretala konja.
Kejtlin i lord Renli se zajedno vratiše do logora, gde su njegove hiljade i njena
nekolicina čekali njihov povratak. „Ovo je bilo zabavno, mada ne i preterano
korisno”, primeti on. „Pitam se, gde da nađem takav mač? Pa, Loras će mi ga
sigurno pokloniti nakon bitke. Tužan sam što je do ovoga moralo doći.”
„Mnogo veselo tuguješ”, reče Kejtlin, čija žalost nije bila glumljena. „Stvarno?”
Renli slegnu ramenima. „Ako. Stanis mi nikada nije bio draži brat, priznajem. Šta
misliš, da li je ta njegova priča istinita? Ako je Džofri Kraljeubičin potomak...”
„...tvoj brat je zakoniti naslednik.”
„Dok je živ”, prizna Renli. „Mada, glup je to zakon, zar se ne slažeš? Zašto
najstariji sin, a ne najprikladniji? Kruna će mi pristajati kako Robertu nikada
pristajala nije i kako Stanisu nikada pristajati neće. Rođen sam da budem veliki
kralj, snažan ali velikodušan, pametan, pravedan, marljiv, odan prijateljima i

strašan prema neprijateljima, ali ipak sposoban za praštanje, strpljiv...”
„...skroman?” predloži Kejtlin.
Renli se nasmeja. „Kralj mora da ima neku manu, moja gospo.” Kejtlin se
osećala veoma umorno. Sve je bilo uzalud. Braća Barateoni će udaviti jedan
drugoga u krvi dok joj se sin sam nosi s Lanisterima, i nijedna njena reč niti delo to
ne može sprečiti. Krajnje je vreme da odem u Brzorečje i sklopim očeve oči,
pomisli ona. Bar to mogu da uradim. Možda sam slab pregovarač, ali sam dobra
narikača, bogovi me spasli.
Logor je bio dobro smešten na vrhu niskog kamenog grebena koji se pružao sa
severa na jug. Bio je uredniji od raštrkanog logora na Vijugavici, mada četiri puta
manji. Kada je saznao za bratovljev napad na Krajoluj, Renli je podelio svoje
snage, slično kao što je Rob uradio kod Blizanaca. Ogromna masa njegove pešadije
ostavljena je kod Ljute ćuprije, zajedno s njegovom mladom kraljicom, kolima,
zapregama, teglećim životinjama, svim teškim i sporim opsadnim mašinama, dok je
Renli lično poveo vitezove i konjanike hitrim trkom na istok.
Kako je samo bio nalik na brata Roberta, čak i u tome... samo što je Robert uvek
imao Edarda Starka da njegovu hrabrost ublaži oprezom. Ned bi sigurno nagovorio
Roberta da povede čitavu svoju silu, da okruži Stanisa i opsedne opsedače. Tu
mogućnost je sebi Renli uskratio u vratolomnoj trci da se uhvati u koštac s bratom.
Bio je daleko od svojih pravaca snabdevanja, ostavio je hranu za ljude i stoku
danima iza sebe, sa svim kolima i mazgama i volovima. On mora uskoro da stupi u
bitku, ili će početi da gladuje.
Kejtlin posla Hala Molena da se postara za konje, pa ode s Renlijem do
kraljevskog šatora u srcu logora. Između zidova od zelene svile njegovi kapetani i
lordovi vazali čekali su na vesti o pregovorima. „Brat mi se nije promenio”, reče
im njihov mladi kralj dok mu je Brijena otkopčavala plašt i dizala krunu od zlata i
žada s glave. „Zamkovi i ljubaznosti ga neće smiriti, on želi krv. Pa, nameran sam
tu želju da mu ispunim.”
„Veličanstvo, ne vidim razloga za bitku ovde”, ubaci lord Rouen. „Zamak ima
snažan garnizon i mnogo zaliha, ser Kortni Penrouz je iskusan zapovednik, a
trebušet koji će provaliti zidine Krajoluja još nije izgrađen. Nek lord Stanis vodi
svoju opsadu. Neće mu uspeti, a dok on jalovo sedi smrznut i gladan, mi ćemo
zauzeti Kraljevu Luku.”
„Ра da posle ljudi govore kako nisam imao hrabrosti da se suočim sa
Stanisom?”
„Samo će budale to da kažu”, usprotivi se lord Matis.
Renli pogleda ostale. „Šta vi kažete?“
„Ја kažem da je Stanis za tebe opasnost. Ako mu sada ne pustiš krv, jednog dana
će ojačati, a tvoja će snaga od bitaka slabiti. Lanistere nećemo pobediti za dan.
Kada jednom s njima završiš, lord Stanis će možda biti jak kao ti... ili jači.“
Ostali zažagoriše u znak saglasnosti. Kralj je delovao zadovoljno. „Onda ćemo

se boriti s njim.“
Izneverila sam Roba, kao što sam izneverila i Neda, pomisli Kejtlin. „Moj
gospodaru“, odlučno reče ona. „Ako si se odlučio za bitku, ja više nemam šta ovde
da tražim. Tražim tvoju dozvolu da se vratim u Brzorečje.“
„Nemaš je.“ Renli sede na stolicu na sklapanje.
Ona se ukoči. „Nadala sam se da ću ti pomoći da sklopiš mir, moj gospodaru.
Neću ti pomoći da vodiš rat.“
Renli sleže ramenima. „Rekao bih da ćemo pobediti i bez tvoje dvadeset i
petorice, moja gospo. Ne želim da u bici učestvuješ, već samo da je gledaš.“
„Bila sam u Šaputavoj šumi, moj gospodaru. Videla sam dovoljno klanja. Došla
sam ovamo kao izaslanik...“
„А kao izaslanik ćeš i otići“, reče Renli, „samo ćeš nešto i naučiti. Svojim
očima ćeš videti kako prolaze buntovnici, tako da ti sin to čuje iz tvojih usta. Dobro
ćemo te čuvati, ne strahuj.“ On se okrenu da izda naređenja. „Lorde Matise, ti ćeš
voditi središte glavnine. Briše, ti ćeš držati levo krilo. Desno je moje. Lorde
Estermonte, ti ćeš zapovedati rezervom.“
„Neću te izneveriti, veličanstvo“, odgovori lord Estermont.
Lord Matis Rouen progovori. „Kо će dobiti prethodnicu?“
„Veličanstvo“, reče ser Džon Fosovej, „molim te za tu čast.“
„Moli koliko hoćeš“, reče ser Gijard Zeleni, „ро pravu bi jedan od sedmorice
trebalo da zada prvi udarac.“
„Potrebno je malo više od lepog plašta da se juriša na zid štitova“, objavi
Rendil Tarli. „Ја sam vodio prethodnicu Mejsa Tirela dok si ti, Gijarde, još visio
na majčinoj sisi.“
Žagor ispuni šator, jer sad i ostali počeše glasno da tvrde zašto su baš oni
najbolji izbor. Letnji vitezovi, pomisli Kejtlin. Renli diže ruku. „Dosta, moji
gospodari. Da imam tuce prethodnica, svi biste dobili po jednu, ali najveća slava
prirodno pripada najvećem vitezu. Ser Loras će zadati prvi udarac.“
„Radosnog srca, veličanstvo.“ Vitez od Cveća kleče pred kralja. „Daj mi svoj
blagoslov i jednog viteza da jaše kraj mene s tvojim barjakom. Nek jelen i ruža
krenu u bitku rame uz rame.“
Renli se osvrnu oko sebe. „Brijena!“
„Veličanstvo?“ Još je bila oklopljena plavim čelikom, mada je skinula kacigu. U
pretrpanom šatoru bilo je vruće, i znoj je lepio mlitavu žutu kosu preko njenog
širokog, neuglednog lica. „Meni je mesto kraj tebe. Ja sam tvoj zakleti štit...“
„Jedan od sedam“, podseti je kralj. „Ne boj se, četvoro tvoje braće biće sa
mnom u ovoj bici.“
Brijena pade na kolena. „Ako moram da se razdvojim od tebe, veličanstvo, daj
mi čast da te obučem za bitku.“
Kejtlin ču kako se neko smejulji iza nje. Ona ga voli, sirotica, pomisli tužno.

Glumiće mu štitonošu samo da bi ga dodirnula, i nije je briga što svi misle kakva
je budala.
„Odobreno“, reče Renli. „Sada me ostavite, svi. Čak i kraljevi moraju da se
odmore pre bitke.“
„Moj gospodaru“, reče Kejtlin, „u poslednjem selu kroz koje smo prošli postoji
malo obredište. Ako mi ne dozvoljavaš da krenem za Brzorečje, dozvoli mi da
odem tamo da se pomolim.“
„Kako želiš. Ser Robare, daj ledi Stark pratnju do tog obredišta... ali se postaraj
da nam se vrati pre zore.“
„I tebi bi valjalo da se pomoliš“, dodade Kejtlin.
„Za pobedu?“
„Za mudrost.“
Renli se nasmeja. „Lorase, ostani da mi pomogneš u molitvi. Odavno se nisam
molio, izgleda da sam zaboravio kako se to radi. A vi ostali, hoću da svi budete na
svojim mestima s prvim svetlom, naoružani, oklopijeni, u sedlima. Pružićemo
Stanisu zoru koju dugo neće zaboraviti.
Suton se spuštao kada Kejtlin napusti šator. Ser Robar Rojs krenu za njom. Ona
jedva da ga je poznavala - jedan od sinova Bronzanog Jona, naočit na neki grub
način, prilično čuven turnirski ratnik. Renli mu je darivao dugin plašt i
krvavocrveni oklop, i imenovao ga za jednog od svoje sedmorice. „Daleko si od
Dola, ser“, reče mu ona.
„А ti od Zimovrela, moja gospo.“
„Ја znam šta me je ovamo dovelo, ali zašto si ti došao? Ovo nije tvoja bitka,
ništa više no što je moja.“
„Postala je moja kada sam prihvatio Renlija za svog kralja.“
„Rojsi su vazali kuće Erina.“
„Moj gospodar otac duguje pokornost ledi Lizi, kao i njegov naslednik. Mlađi
sin mora da traži slavu gde može.“ Ser Robar sleže ramenima. „Čoveku dojade
turniri.“
Ne može mu biti više od dvadeset i jedne godine, pomisli Kejtlin, kraljev je
vršnjak... ali je njen kralj, njen Rob, s petnaest godina bio mudriji nego što će ovaj
mladić ikada biti. Ili se bar nadala da je tako.
U Kejtlininom malom kutku logora, Šad je seckao mrkvu u kazan, Hal Molen se
kockao s tri čoveka iz Zimovrela, a Lukas Blekvud sedeo i oštrio bodež. „Ledi
Stark“, reče Lukas kada je spazi, „Molen kaže da će u zoru biti bitke.“
„U pravu je“, odgovori ona. A izgleda da ima i dugačak jezik.
„А mi, borimo se ili idemo?“
„Molimo se, Lukase“, odgovori mu ona. „Molimo se.“

SANSA
„Što ga duže pustiš da čeka, gore će ti biti“, upozori je Senđor Klegani.
Sansa pokuša da požuri, ali su joj se prsti ušeprtljali s dugmićima i vezicama.
Pseto je uvek imao grub jezik, ali ju je nešto u njegovom pogledu ispunjavalo
jezom. Da li je Džofri otkrio njene sastanke sa ser Dontosom? Samo to ne, mislila
je dok se češljala. Ser Dontos joj je bio jedina nada. Moram da izgledam lepo,
Džof voli kada izgledam lepo, uvek sam mu se dopadala u ovoj haljini, u ovoj
boji. Ona poravna tkaninu. Platno ju je stezalo preko grudi.
Kada se pojavi, Sansa krenu s leve Psetove strane, daleko od njegovog
opečenog lica. „Reci mi šta sam uradila.“
„Nisi ti. Tvoj kraljevski brat.“
„Rob je izdajnik.“ Sansa je reči znala napamet. „Nemam ništa s njegovim
delima.“ Bogovi, smilujte se, samo da nije reč o Kraljeubici. Ako je Rob naudio
Džejmiju Lanisteru, znala je da će izgubiti život. Ona pomisli na ser Ilina, i na
njegove užasne blede oči kako nemilosrdno zure iz suvog, rošavog lica.
Pseto frknu. „Dobro su te izdresirali, ptičice.“ On je odvede do nižeg dvorišta,
gde se gomila beše okupila oko streličarskih meta. Ljudi se razmakoše da ih
propuste. Čula je kako lord Džajlz kašlje. Dokoni konjušari su je bestidno
odmeravali, ali ser Horas Redvin obori pogled dok je prolazila, a njegov brat
Hober se pretvarao da je ne vidi. Žuta mačka je umirala na zemlji, jadno mjaučući,
a strelica iz samostrela štrčala joj je iz rebara. Sansa je obiđe, osećajući mučninu.
Ser Dontos priđe na svom konju od metline drške: pošto je bio previše pijan da
se na turniru popne na konja, kralj je odlučio da od sada uvek mora da jaše metlu.
„Budi hrabra“, prošapta on, stisnuvši je za ruku.
Džofri je stajao u središtu gomile, navijajući kićen samostrel. Uz njega su bili
Ser Boros i ser Merin. Sam pogled na njih bio je dovoljan da joj se stomak veže u
čvor.
„Veličanstvo.“ Ona pade na kolena.
„Klečanje te neće spasti“, reče kralj. „Ustani. Odgovaraćeš za najnovija
izdajstva svog brata.“
„Veličanstvo, šta god da je moj izdajnički brat uradio, ja sa tim nemam ništa. Ti
to znaš, preklinjem te, molim te...“
„Diži je!“
Pseto je podiže na noge, ali blago.
„Ser Lansele, ispričaj joj za ovo zločinstvo.“
Sansa je uvek smatrala da je Lansel Lanister naočit i da lepo priča, ali mu sada u
pogledu ne beše ni milosti ni nežnosti. „Koristeći neku opaku magiju, tvoj brat je
napao ser Staforda Lanistera s vojskom vargi, ni tri dana jahanja od Lanisgrada.
Hiljade dobrih ljudi poklani su na spavanju, bez prilike da dignu mač. Nakon

pokolja, severnjaci su se gostili mesom palih.“
Užas steže ledene šake oko Sansinog vrata.
„Nemaš ništa da kažeš?“ upita Džofri.
„Veličanstvo, siroto dete je onemelo od užasa“, promrmlja ser Dontos.
„Tišina, ludo.“ Džofri diže samostrel i uperi joj ga u lice. „Vi Starkovi ste
neprirodni kao oni vaši vukovi. Nisam zaboravio kako me je tvoje čudovište
izujedalo.“
„То je bio Arjin vuk“, reče ona. „Ledi te nikada nije povredila, ali si je ipak
ubio.“
„Ne, ubio ju je tvoj otac“, reče Džof, „ali sam ja ubio tvog oca. Šteta što to
nisam sam uradio. Prošle noći sam ubio čoveka većeg od tvog oca. Došli su do
kapije vičući moje ime i tražeći hleba, kao da sam ja nekakav pekar, ali sam ih
naučio pameti. Najglasnijeg sam pogodio pravo u grlo.“
„I on je umro?“ Pošto joj je ružni gvozdeni vrh strelice gledao pravo u lice, nije
mogla da smisli šta drugo da kaže.
„Naravno da je umro, kad mu je moja strelica bila u grlu. A bila je i jedna žena
što je bacala kamenje, i nju sam pogodio, ali samo u ruku.“
Namrštivši se, on spusti samostrel. „I tebe bih ustrelio, ali ako to uradim, majka
kaže da će ubiti mog ujaka Džejmija. Umesto toga, bićeš samo kažnjena i
poslaćemo poruku tvom bratu, da zna šta će ti se desiti ako se ne preda. Pseto,
udari je.“
„Pusti mene da je prebijem!“ Ser Dontos se probi napred, a limeni oklop mu je
čegrtao. Bio je naoružan „buzdovanom“ s tikvom namesto glave. Moj Florijan.
Dođe joj da ga poljubi, bez obzira na mrlje na koži i ispucale kapilare i sve ostalo.
On dokasa do nje na metli, vičući: „Izdajnice, izdajnice!“ i udarajući je po glavi
tikvom. Sansa se pokri rukama, klecnuvši svaki put kada bi je Dontosovo oružje
udarilo, a već posle drugog udarca kosa joj postade sasvim mokra. Ljudi su se
smejali. Tikva se raspade na komadiće. Smej se, Džofri, molila se ona dok joj je
sok curio po licu i grudima plave svilene haljine. Smej se i smiri se.
Džofri se nije ni nasmešio. „Borose. Merine.“
Ser Merin Trent uhvati Dontosa za ruku i grubo ga gurnu. Luda crvenog lica
pade, a metla, tikva i sva ostala njegova oprema razleteše se na sve strane. Ser
Boros uhvati Sansu.
„Ne dirajte joj lice“, naredi Džofri. „Volim da bude lepa.“
Boros zari pesnicu u Sansin stomak, izbivši joj vazduh. Kada se ona presamiti,
vitez je zgrabi za kosu i isuka mač, i na jedan užasan tren ona bi sigurna da će joj
prerezati vrat. Kada je pljoštimice udari po butinama, Sansa pomisli da će joj od
siline udarca pući kosti. Ona vrisnu. Suze joj navreše na oči. Uskoro će biti
gotovo. Ubrzo je izgubila predstavu o broju udaraca.
„Dosta je“, ču kako hrapavim glasom reče Pseto.

„Ne, nije“, odgovori kralj. „Borose, skini je skroz.“
Boros gurnu mesnatu šaku u Sansin prsluk, i snažno cimnu. Svila se rascepi,
otkrivši je do pojasa. Sansa pokri grudi rukama. Čula je kikotanje, daleko i
okrutno. „Prebij je do krvi“, reče Džofri, „da vidimo kako se njenom bratu
dopada...“
„Šta ovo treba da znači?“
Baukov glas puče kao bič, i iznenada Sansa bi slobodna. Ona pade na kolena,
ruku sklopljenih preko grudi, isprekidanog daha. „Da li ti ovako zamišljaš viteštvo,
ser Borose?“ upita Tirion Lanister besno. Pratio ga je njegov omiljeni najamnik, i
jedan od divljaka, onaj s izgorelim okom. „Kakav to vitez bije bespomoćne
device?“
„Onaj koji služi svog kralja, Bauče.“ Ser Boros diže mač, a ser Merin zakorači
kraj njega, isukavši svoje sečivo iz korica.
„Pažljivo s tim“, upozori kepečev najamnik. „Ne biste voleli da vam krv
upropasti te lepe bele plaštove.“
„Nek neko da devojci nešto da se pokrije“, reče Bauk. Sendor Klegani otkopča
plašt i baci joj ga. Sansa ga privi na grudi, šakama čvrsto stežući belu vunu. Grubo
tkanje joj je greblo kožu, ali joj nijedan somot nikada nije tako prijao.
„Devojka će ti biti kraljica“, obrati se Bauk Džofriju. „Zar ne misliš na njenu
čast?“
„Kažnjavam je.“
„Za koji zločin? Nije se ona borila u bratovljevoj bici.“
„Ima vučju krv.“
„А ti imaš pileći mozak.“
„Ne možeš tako da razgovaraš sa mnom. Kralj može da radi šta mu je volja.“
„Eris Targarjen je radio šta mu je bilo volja. Zar ti majka nije ispričala kako je
završio?“
Ser Boros Blunt ispusti mukao, preteći zvuk. „Niko ne sme da preti veličanstvu u
prisustvu Kraljeve garde.“
Tirion Lanister diže obrvu. „Ја ne pretim kralju, ser, ja samo poučavam svog
sestrića. Brone, Timete, kada ser Boros sledeći put otvori usta, ubijte ga.“ Kepec
se osmehnu. „Sad, ovo je već bila pretnja, ser. Vidiš li razliku?“
Ser Borosovo lice poprimi tamnocrvenu boju. „Kraljica će čuti za ovo!“
„Hoće, bez sumnje. A što da čekamo? Džofri, da ti pozovemo majku?“
Kralj pocrvene.
„Nemaš ništa da kažeš, veličanstvo?“ nastavi njegov ujak. „Dobro. Nauči da uši
koristiš više, a usta manje, inače će ti vladavina biti dugačka koliko sam ja visok.
Obesna surovost ti neće pribaviti ljubav tvog naroda... niti tvoje kraljice.“
„Strah je bolji od ljubavi, kaže majka.“ Džofri upre prstom u Sansu. „Ona me se
boji.“

Bauk uzdahnu. „Da, vidim. Šteta što Stanis i Renli nisu dvanaestogodišnje
devojčice. Brone, Timete, dovedite je.“
Sansa se kretala kao u snu. Mislila je da će je Baukovi ljudi odvesti natrag u
ložnicu u Megorovoj utvrdi, ali je umesto toga sprovedoše u Desničinu kulu. Tu ne
beše kročila nogom od dana kada joj je otac pao, i zavrte joj se u glavi od
ponovnog penjanja tim stepenicama.
Neke služavke se postaraše za nju, izgovarajući besmislene utehe da bi prestala
da se trese. Jedna joj je skinula upropašćenu haljinu i rublje, a druga ju je okupala i
sprala joj lepljivi sok s lica i kose. Dok su je ribale sapunom i ispirale toplom
vodom, mogla je da vidi samo lica iz dvorišta. Vitezovi su zakleti da brane slabe,
štite žene, i bore se za pravdu, ali niko od njih nije ni prstom mrdnuo. Samo je
ser Dontos pokušao da pomogne, a on više nije bio vitez, ništa više od Bauka ili
Pseta... Pseto je mrzeo vitezove... i ja ih mrzim, pomisli Sansa. Oni nisu pravi
vitezovi, nijedan od njih.
Nakon što je opraše, dođe da je vidi punački, riđokosi meštar Frenken. Naredio
joj je da legne na stomak dok joj je mazao balzam preko jakih crvenih podliva koji
su joj prekrivali noge. Nakon toga joj je smešao snovino, s malo meda, da ga lakše
ispije. „Odspavaj malo, dete. Kada se probudiš, sve će ti ovo ličiti na ružan san.“
Ne, neće, ti glupi čoveče, pomisli Sansa, ali je ipak popila snovino i zaspala.
Bio je mrak kada se ponovo probudila, ne znajući tačno gde je, u sobi istovremeno
stranoj i čudno poznatoj. Kada se diže, bol joj sevnu nogama, i ona se priseti
svega. Suze joj navreše na oči. Neko joj beše prostro haljinu kraj kreveta. Sansa je
navuče i otvori vrata. Napolju je stajala žena tvrdog lica i grube smeđe kože, s tri
ogrlice oko mršavog vrata. Jedna je bila zlatna, druga srebrna, a treća od ljudskih
ušiju. „Kuda to ona misli da ide?“ upita žena, oslanjajući se na visoko koplje.
„U bogošumu.“ Morala je da nađe ser Dontosa, da ga zamoli da je povede kući
sada, pre nego što bude prekasno.
„Polutan je rеko da ne smeš da ideš“, reče žena. „Moli se tu, bogovi će čuti.“
Pokorno, Sansa obori oči i povuče se unutra. Iznenada shvati zašto joj se mesto
činilo toliko poznato. Stavili su me u Arjinu staru spavaću sobu, iz vremena kada
je otac bio kraljeva desna ruka. Sve njene stvari su nestale, i nameštaj je
premešten, ali je to ta soba...
Malo kasnije, služavka donese pladanj sira, hleba i maslina, uz vrč hladne vode.
„Odnesi to“, naredi Sansa, ali devojka ostavi hranu na stolu. Tad shvati da jeste
žedna. Svaki korak joj je slao bodeže kroz butine, ali ona natera sebe da pređe
sobu. Popi dve čaše vode, i taman poče da gricka maslinu, kada se začu kucanje.
Usplahireno, ona se okrenu ka vratima i popravi nabore haljine. „Da?“ Vrata se
otvoriše i u odaju uđe Tirion Lanister. „Moja gospo. Nadam se da te ne
uznemiravam?“
„Da li sam tvoja zatočenica?“
„Moja gošća.“ Nosio je lanac svoje službe, ogrlicu od povezanih zlatnih šaka.

„Želeo bih da porazgovaramo.“
„Kako moj gospodar naređuje.“ Sansa se jedva uzdržavala da ne zuri; lice mu je
bilo tako ružno da ju je na neki neobičan način opčinjavalo.
„Hrana i odeća su ti po volji?“ upita on. „Ako ti treba još nešto, samo traži.“
„Veoma si ljubazan. A jutros... bilo je veoma plemenito što si mi pomogao.“
„Imaš prava da znaš zašto je Džofri bio tako gnevan. Pre šest noći, tvoj brat je
napao mog strica Staforda, ulogorenog s vojskom u selu zvanom Vologaz, ni tri
dana jahanja od Livačke stene. Tvoji severnjaci izvojevali su veliku pobedu. Vesti
smo primili tek ovog jutra.“
Rob će vas sve pobiti, pomisli ona trijumfalno. „То je... užasno, moj gospodaru.
Moj brat je odvratni izdajnik.“
Kepec se slabašno osmehnu. „Ра, srna nije, to je jasno pokazao.“
„Ser Lansel je rekao da je Rob predvodio vojsku vargi...“
Bauk se prezrivo nasmeja. „Ser Lansel je junak pod jorgan-planinom i ne bi
razlikovao vargu od vrapca. Brat ti je sa sobom imao jezovuka, ali pretpostavljam
da je to sve. Severnjaci su se ušunjali u logor mog strica i presekli konjima
konopce, a lord Stark je pustio među njih svog vuka. Čak su i za rat obučeni konji
poludeli. Vitezovi su nasmrt gaženi u svojim šatorima, a rulja se probudila užasnuta
i razbežala, odbacivši oružje da brže trči. Ser Staford je ubijen dok je jurio svog
konja. Lord Rikard Karstark mu je kopljem probo grudi. Ser Rabert Breks je
takođe mrtav, zajedno sa ser Limondom Vikarijem, lordom Krejkholom i lordom
Džastom. Još pola stotine njih su zarobljeni, uključujući i Džastove sinove i mog
nećaka Marina Lanistera. Preživeli šire zastrašujuće i sumanute priče i kunu se da
stari bogovi severa stupaju s tvojim bratom.“
„Znači... nije bilo mađija?“
Lanister frknu. „Mađija je sos koji budale sipaju da sakriju svoj neuspeh i
nesposobnost. Moj praznoglavi stric se izgleda nije čak ni potrudio da postavi
stražare. Vojska mu je bila zelena - šegrti, rudari, nadničari, ribari; ljudi s dna
Lanisgrada. Jedino je tajna kako je tvoj brat stigao do njih. Naše snage još drže
utvrdu kod Zlatnog zuba, i kunu se da nije prošao.“ Kepec ozlojeđeno sleže
ramenima. „Ра, Rob Stark je prokletstvo mog oca. Džofri je moje. Reci mi, šta
osećaš prema mom kraljevskom sestriću?“
„Volim ga svim srcem“, reče Sansa smesta.
„Zaista?“ Nije zvučao ubeđeno. „Čak i sada?“
„Moja ljubav prema veličanstvu veća je nego ikada ranije.“
Bauk se glasno nasmeja. „Dakle, neko te je naučio da dobro lažeš. Možda ćeš
zbog toga jednog dana biti zahvalna, dete. Ti još jesi dete, zar ne? Ili si
procvetala?“
Sansa pocrvene. Bilo je to prosto pitanje, ali u poređenju s jutrošnjom
sramotom, kada je pola zamka videlo njenu golotinju, nije bilo ništa. „Nisam, moj
gospodaru.“

„Tako je još bolje. Ako ti je to neka uteha, ja i ne mislim da te ikada udam za
Džofrija. Bojim se da nikakav brak neće pomiriti Starkove i Lanistere nakon svega
što se desilo. A to je prava šteta. Brak je bio jedna od boljih ideja kralja Roberta,
samo da Džofri nije sve uprskao.“
Znala je da treba nešto da kaže, ali joj reči zastadoše u grlu.
„Ućutala si se“, primeti Tirion Lanister. „Da li je to ono što želiš? Raskidanje
veridbe?“
„Ја...“ Sansa nije znala šta da kaže. Da li je ovo trik? Da li će me kazniti ako
mu kažem istinu? Gledala je u kepečevo nakazno ispupčeno čelo, tvrdo crno i
lukavo zeleno oko, krive zube i čekinjastu bradu. „Ја samo hoću da budem odana.“
„Odana“, naglas je razmišljao kepec, „i što dalje od Lanistera. Za to teško mogu
da te krivim. Kada sam bio tvog uzrasta, i ja sam želeo isto.“ On se osmehnu.
„Kažu mi da svake noći ideš u bogošumu. Za šta se moliš, Sansa?“
Molim se za Robovu pobedu i Džofrijevu smrt... i za dom. Za Zimovrel.
„Molim se za kraj rata.“
„То ćemo uskoro imati. Doći će do još jedne bitke, između tvog brata Roba i
mog gospodara oca, i ona će sve da reši.“
Rob će ga pobediti, pomisli Sansa. Pobedio je tvog strica i tvog brata
Džejmija, pobediće i tvog oca.
Kao da joj je lice bilo otvorena knjiga, kepec joj je tako lako protumačio nade.
„Nek ti Vologaz ne znači previše, moja gospo“, reče joj on, i to ne grubo. „Bitka
nije rat, a moj gospodar otac sasvim sigurno nije moj stric Staford. Sledeći put
kada posetiš bogošumu, moli se da tvoj brat bude dovoljno mudar i savije šiju.
Kada se Sever vrati pod okrilje kraljevog mira, nameravam da te pošaljem kući.“
On skoči sa sedišta kraj prozora, pa reče: „Noćas možeš ovde da spavaš. Daću ti
neke svoje ljude za stražu, možda Kamene vrane...“
„Ne“, izlete Sansi, zgroženoj. Ako bude zaključana u Desničinoj kuli, pod
stražom kepečevih ljudi, kako će je ser Dontos izbaviti na slobodu?
„Hoćeš možda Crne uši? Daću ti Čelu, ako ti je žensko društvo više po volji.“
„Molim te, ne, moj gospodaru, divljaci me plaše.“
On se iskezi. „I mene. Ali što je važnije, plaše Džofrija i ono gnezdo lukavih
zmija i ulizičkih pasa koje naziva Kraljevskom gardom. S Čelom ili Timetom kraj
tebe, niko se neće usuditi da te povredi.“
„Radije bih da se vratim u svoj vlastiti krevet.“ Laž joj iznenada sinu, ali je
delovala tako ispravno da ju je smesta izrekla. „U ovoj kuli su pobijeni ljudi mog
oca. Zbog njihovih duhova imaću užasne snove, i videću njihovu krv, kud god da
pogledam.“
Tirion Lanister joj dobro osmotri lice. „Meni košmari nisu strani, Sansa. Možda
si mudrija nego što sam mislio. Dozvoli mi bar da te otpratim natrag do tvojih
odaja.“

KEJTLIN
Mrak je uveliko bio pao kada su našli selo. Kejtlin shvati da se pita ima li mesto
uopšte ime. Ako ga i ima, seljani su ga poneli sa sobom kada su pobegli, zajedno sa
svom svojom imovinom, čak i svećama iz obredišta. Ser Vendel upali baklju i
provede je kroz niska vrata.
Unutar obredišta, svih sedam zidova bili su ispucali i krivi. Bog je jedan, učio
ju je obrednik Ozmind kao devojčicu, sa sedam vidova, a obredište je jedno
zdanje, sa sedam prozora. Bogata gradska obredišta imala su kipove Sedmoro i
oltar za svakoga od njih. U Zimovrelu, obrednik Čejl je na svaki zid okačio
izrezbarene maske. Ovde je Kejtlin našla samo grube crteže ugljem. Ser Vendel
stavi baklju u držač kraj vrata, pa izađe da sačeka napolju s Robarom Rojsom.
Kejtlin je proučavala lica. Otac je bio bradat, kao i uvek. Majka se osmehivala,
zaštitnica puna ljubavi. Ratnik je niže lica imao nacrtan mač, Kovač svoj čekić.
Devica je bila prelepa; Starica seda i mudra.
A sedmo lice... Stranac nije bio ni muško ni žensko, a ipak oboje, uvek izgnanik,
lutalica iz dalekih krajeva, manje i više nego čovek, neznan i nesaznatljiv. Ovde je
lice bilo crni oval, senka sa zvezdama od očiju. Od njega Kejtlin oseti nelagodu.
Ovde neće naći mnogo utehe.
Ona kleče pred Majkom. „Moja gospo, pogledaj ovu bitku majčinskim očima.
Oni su svi sinovi, baš svi. Poštedi ih ako možeš, i poštedi i moje sinove. Čuvaj mi
Roba, i Brena, i Rikona. Kada bih samo mogla da budem s njima.“
Kroz Majčino levo oko pružala se pukotina. Izgledala je kao da plače. Kejtlin ču
ser Vendelov prodoran glas, tu i tamo tihe ser Robarove odgovore dok su govorili
o predstojećoj bici. Sem toga, noć je bila tiha. Čak se ni cvrčci nisu čuli, a bogovi
su ćutali. Da li su ti tvoji stari bogovi ikada odgovorili, Nede? upita se. Kada bi
kleknuo pred drvo srce, da li su te čuli?
Treperavo svetlo baklje igralo je po zidovima i činilo da lica izgledaju gotovo
živa, tako ih je izvijalo i menjalo. Kipovi u velikim gradskim obredištima imali su
lica koja su im dali kamenoresci, ali ovi crteži ugljem bili su tako grubi da su mogli
predstavljati bilo koga. Očevo lice je natera da pomisli na svog oca, koji umire u
Brzorečju. Ratnik je bio Renli i Stanis, Rob i Robert, Džejmi Lanister i Džon
Snežni. Ugleda čak i Arju u tim crtama, samo na tren. Onda baklja zatreperi od
naleta vetra, i sličnost nestade, iščile u narandžastoj svetlosti.
Od dima su je pekle oči. Ona ih protrlja dlanovima punim ožiljaka. Kada
ponovo pogleda Majku, vide svoju vlastitu mati. Ledi Minisa Tuli umrla je na
porođaju, pokušavši da lordu Hosteru podari drugog sina. Dete je umrlo s njom, a
otad je nešto života nestalo i iz oca. Uvek je bila tako blaga, pomisli Kejtlin,
prisećajući se majčinih mekih šaka, toplog osmeha. Da je poživela, koliko bi nam
drugačiji bili životi. Pitala se kako bi ledi Minisa gledala svoju stariju kćer videći

je kako pred njom kleči. Prešla sam tolike hiljade liga, a zašto? Koga sam to
služila? Izgubila sam svoje kćeri, Rob me ne želi, a Bren i Rikon sigurno misle
da sam hladna i izopačena majka. Nisam čak bila ni sa Nedom kada je umro...
U glavi joj se zavrte, a obredište kao da se okretalo oko nje. Senke su se
kovitlale i njihale, prestrašene životinje utrkivale su se preko ispucalih belih
zidova. Kejtlin tog dana nije jela. To možda i nije bilo pametno. Reče sebi da nije
bilo vremena, ali u svetu bez Neda hrana uistinu beše izgubila ukus. Kada su mu
odsekli glavu, i mene su ubili.
Iza nje, baklja zacvrča, i iznenada joj se učini da je to na zidu lice njene sestre,
mada su oči bile tvrđe nego što je pamtila, ne Lizine oči, već Serseine. I Sersei je
majka. Ko god da je bio otac toj deci, osećala je kako se kreću u njoj, donela ih
na svet u bolu i krvi, dojila ih na grudima. Ako su stvarno Džejmijevi...
„Da li ti se i Sersei moli, moja gospo?“ upita Kejtlin Majku. Videla je oholo,
hladno, prelepo lice lanisterske kraljice nacrtano na zidu. Pukotina je još bila tu;
čak bi i Sersei plakala za svojom decom. „Svako od Sedmoro otelotvorava svih
Sedmoro“, rekao joj je obrednik Ozmind. U Starici je bilo jednako mnogo lepote
kao i u Devici, a Majka je mogla da bude strašnija od Ratnika, ako su joj deca u
opasnosti. Da...
Dovoljno je upoznala Roberta Barateona u Zimovrelu da bi znala kako kralj na
Džofrija ne gleda s previše topline. Da je dečak stvarno Džejmijev, Robert bi ga
ubio zajedno s majkom, i malo bi ga ko zbog toga osudio. Kopilad su bila dovoljno
česta, ali je rodoskvrnuće bilo čudovišan zločin pred bogovima novim i starim, i
deca iz takve opake veze proglašavana su nakotom kako u obredištu tako i u
bogošumi. Zmajski kraljevi su venčavali brata i sestru, ali su oni bili krv stare
Valirije, gde su takvi običaji bili česti, a sami Targarjeni, baš poput svojih
zmajeva, nisu odgovarali ni bogovima ni ljudima.
Ned je sigurno znao, kao i lord Erin pre njega. Nije ni čudo što ih je kraljica
obojicu ubila. Zar bih ja učinila manje da zaštitim svoje? Kejtlin stegnu pesnice,
osetivši napetost u izbrazdanim prstima, ne mestima gde je ubičin nož zasekao do
kostiju dok se borila da spase sina. „I Bren zna“, prošapta ona, oborivši glavu.
Bogovi, smilujte se, on je sigurno nešto video, nešto čuo, zato su pokušali da ga
ubiju.
Izgubljena i umorna, Kejtlin Stark se prepusti bogovima. Kleknu pred Kovačem,
koji je popravljao slomljeno, i zatraži od njega da zaštiti njenog milog Brena. Ode
do device i zamoli je da da hrabrosti Arji i Sansi, da ih štiti u njihovoj nevinosti.
Ocu se pomoli za pravdu, snagu da je traži i mudrost da je prepozna, a Ratniku da
da Robu snage i zaštiti ga u bici. Na kraju se okrenu Starici, čiji su je kipovi često
predstavljali sa svetiljkom u ruci. „Vodi me, mudra gospo“, molila se. „Pokaži mi
stazu kojom moram ići i ne dozvoli da zalutam u mraku koji me čeka.“
Konačno se začuše koraci iza nje, i buka kraj vrata. „Moja gospo“, reče blago
ser Robar, „oprosti, ali vreme nam ističe. Moramo se vratiti pre no što zora

svane.“
Kejtlin ukočeno ustade. Kolena su je bolela, i mnogo bi dala za mekan krevet i
jastuk. „Hvala ti, ser. Spremna sam.“
Jahali su u tišini kroz redak šumarak s drvećem što se pijano naginjalo od mora.
Nemirna njiska konja i zveket čelika dovedoše ih nazad u Renlijev logor. Dugi
nizovi ljudi i konja stajali su oklopljeni u tami, crni kao da je Kovač u čelik
prekovao noć samu. Bilo je barjaka s njene leve i barjaka s njene desne strane, i
redova i redova barjaka pred njom, ali u mutnoj svetlosti zore nije mogla razabrati
ni boje ni grbove. Siva vojska, pomisli Kejtlin. Sivi ljudi na sivim konjima pod
sivim barjacima. Dok su čekali na konjima, Renlijevi vitezovi-senke digoše koplja
uvis, tako da ona projaha kroz šumu visokih golih stabala, bez lišća i života. Na
mestu gde je stajao Krajoluj bila je samo još gušća tama, crni zid kroz koji zvezde
nisu sjale, ali ona vide kako se baklje kreću po polju na kome se ulogorio lord
Stanis.
Od sveća u Renlijevom šatoru svetlucavi svileni zidovi kao da su sijali,
pretvarajući veliki šator u čarobni zamak živ od smaragdnog svetla. Na ulazu su
stajala dvojica Duginih gardista. Zeleno svetlo čudno je bleskalo na purpurnim
perima ser Parmenovog ogrtača i davalo bolesnu nijansu suncokretima koji su
prekrivali svaki pedalj ser Emonovog lakiranog žutog oklopa. Duga svilena pera
vijorila su im s kaciga, a plastovi duginih boja pokrivali ramena.
Unutra, Kejtlin zateče Brijenu kako navlači oklop na kralja, dok su lordovi Tarli
i Rouen razgovarali o borbenom poretku i taktici. Ovde je bilo prijatno toplo,
vrelina je isijavala s uglja u desetak malih gvozdenih mangala. „Moram da
razgovaram s tobom, veličanstvo“, reče ona, napokon ga oslovivši kraljevskom
titulom, samo da bi je saslušao.
„Za tren, ledi Kejtlin“, odgovori Renli. Brijena zakači leđni na grudni oklop,
preko njegove postavljene tunike. Kraljev oklop bio je tamnozelen, zelen kao lišće
u letnjoj šumi, tako taman da je upijao svetlost sveća. Zlatne iskre izbijale su sa
intarzija i kopči kao daleke vatre u toj šumi, namigujući svaki put kada bi se
pokrenuo. „Molim te, nastavi, lorde Matise.“
„Veličanstvo“, reče Matis Rouen, pogledavši Kejtlin ispod oka. „Kao što sam
rekao, borbeni poredak nam je već razvijen. Zašto čekati zoru? Naredi pokret.“
„I posle da se priča kako sam pobedio na prevaru, neviteškim napadom? Zora je
odabrani čas.“
„Odabrao ga je Stanis“, ukaza Rendil Tarli. „On hoće da jurišamo pravo u tek
izašlo sunce. Bićemo napola slepi.“
„Sve do prvog sudara“, reče Renli samopouzdano. „Ser Loras će ih razbiti, a
nakon toga će zavladati opšti metež.“ Brijena pritegnu zelene kožne kaiševe, pa
zatvori zlatne kopče. „Kada moj brat padne, postarajte se da mu se s lešom
pažljivo ophodi. On je moja krv, neću da mu glavu okolo nose na koplju.“
„А ako se preda?“ upita lord Tarli.

„Preda?“ Lord Rouen se nasmeja. „Kada je Mejs Tirel opseo Krajoluj, Stanis je
radije jeo pacove nego da otvori kapije.“
„Тoga se dobro sećam.“ Renli diže bradu da mu Brijena stavi štitnik za grlo.
„Negde pri kraju, ser Gaven Vild i tri njegova viteza pokušali su da se iskradu na
stražnju kapiju, radi predaje. Stanis ih je uhvatio i naredio da se izbace iz zamka
katapultima. Još vidim Gavenovo lice dok su ga vezivali. On je bio naš kastelan.“
Lord Rouen delovao je zbunjeno. „Niko nije bačen sa zidina. To bih sigurno
zapamtio.“
„Meštar Kresen je rekao Stanisu da ćemo možda biti prinuđeni da jedemo svoje
mrtve, i da nema smisla bacati dobro meso.“ Renli skloni kosu s čela. Brijena je
poveza somotskom trakom i navuče mu postavljenu kapu preko ušiju, da ublaži teret
kacige. „Zahvaljujući Vitezu od Praziluka, nismo bili prinuđeni da jedemo leševe,
ali smo bili blizu. Preblizu za ser Gavena, koji je umro u svojoj ćeliji.“
„Veličanstvo.“ Kejtlin je strpljivo čekala, ali je vremena bilo sve manje.
„Obećao si da ćemo razgovarati.“
Renli klimnu glavom. „Moji gospodari, krenite do svojih odreda... i, da, ako je
Baristan Selmi na strani mog brata, hoću da bude pošteđen.“
„О ser Baristanu nije bilo ni glasa otkako ga je Džofri oterao“, primeti lord
Rouen.
„Poznajem tog starca. Potreban mu je kralj koga će da čuva, jer ko je on bez
toga? Ali ipak nije došao k meni, a ledi Kejtlin kaže da nije s Robom Starkom u
Brzorečju. Gde bi drugde mogao biti, sem sa Stanisom?“
„Biće tvoja volja, veličanstvo. Ništa mu se neće desiti.“ Lordovi se duboko
pokloniše i odoše,
„Reci šta imaš, ledi Stark“, reče Renli. Brijena mu prebaci plašt preko širokih
ramena. Bio je od zlatotkanog platna, težak, s okrunjenim jelenom Barateona od
ljuspica ahata.
„Lanisteri su pokušali da ubiju mog sina Brena. Hiljadu puta sam se zapitala
zašto. Tvoj brat mi je dao odgovor. Na dan njegovog pada bio je priređen lov.
Robert i Ned i većina ostalih muškaraca krenuli su na vepra, ali je Džejmi Lanister
ostao u Zimovrelu, kao i kraljica.“
Renli je lako shvatio na šta ona cilja. „Znači, smatraš da ih je dečak uhvatio u
rodoskvrnjenju...“
„Preklinjem te, moj gospodaru, daj mi dozvolu da odem do tvog brata Stanisa i
kažem mu za svoje sumnje.“
„Koja bi svrha toga bila?“
„Rob će se odreći svoje krune, ako ti i tvoj brat učinite isto“, reče ona, nadajući
se da je to istina. Učiniće da to postane istina, ako bude morala; Rob će je
poslušati, čak i ako njegovi lordovi to ne budu hteli. „Vas trojica sazovite Veliko
veće, kakvo kraljevstvo nije videlo stotinu godina. Poslaćemo poruku u Zimovrel,
da Bren ispriča svoju priču i da svi ljudi saznaju da su Lanisteri pravi uzurpatori.

Neka okupljeni lordovi Sedam kraljevstava odluče ko će im biti vladar.“
Renli se nasmeja. „Reci mi, moja gospo, glasaju li jezovuci ko će da predvodi
čopor?“ Brijena donese kraljeve oklopne rukavice i kacigu, okrunjenu zlatnim
rogovima koji su dodavali stopu i po njegovoj visini. „Nema više vremena za
priču. Sada ćemo videti ko je jači.“ Renli na levicu navuče zlatno-zelenu metalnu
rukavicu, a Brijena kleknu da mu pripaše pojas, težak od dugačkog mača i bodeža.
„Molim te, u Majčino ime“, poče Kejtlin, kada iznenadan nalet vetra raskrili
vrata šatora. Učini joj se da vidi kretnju, ali kada okrenu glavu, bila je to samo
kraljeva senka, zaigrana na svilenim zidovima. Ona ču Renlija kako zapodeva šalu,
senka mu se pokrenu, diže mač, crna na zelenom, sveće su se gasile, drhtale, nešto
nije bilo u redu, nešto je bilo pogrešno, a onda vide da je Renlijev mač i dalje u
koricama, ali je zato mač od senki...
„Hladno“, reče Renli slabašnim, zbunjenim glasom, treptaj oka pre nego što se
čelik njegovog štitnika za vrat raspara kao platno pod senkom sečiva koje nije bilo
tu. Imao je vremena samo da potmulo uzdahne pre no što mu krv navre iz vrata.
„Veli - ne!“ vrisnu Brijena Plava kada vide tu strašnu reku, a glas joj odjeknu
strahom, kao u male devojčice. Kralj joj pade u naručje, krv mu je lila preko
oklopljenih grudi, tamna crvena plima prekrivala je zeleno i zlatno. Još nekoliko
sveća utrnu. Renli pokuša da progovori, ali se davio u vlastitoj krvi. Noge mu
otkazaše, i samo ga Brijenina snaga zadrža da ne padne. Ona zabaci glavu i urliknu,
onemela u bolu.
Senka. Nešto mračno i zlo se ovde dogodilo, znala je, nešto što nije mogla ni da
pojmi. Renli nije bacio tu senku. Smrt je ušla kroz ta vrata i ugasila mu život,
brzo kao što mu je ugasila i sveće.
Tek je nekoliko trenutaka prošlo pre nego što Robar Rojs i Emon Kaj uleteše
unutra, mada se činilo da je prošlo pola noći. Dva oklopljena pešaka tiskala su se
za njima, s bakljama u rukama. Kada videše Renlija u Brijeninim rukama, i nju
natopljenu kraljevom krvlju, ser Robar užasnuto viknu. „Prokleta ženo!“ vrisnu ser
Emon, vitez od čelika posutog suncokretima. „Skloni se od njega, pakleni stvore!“
„Bogovi se smilovali, Brijena, zašto?“ upita ser Robar.
Brijena diže pogled sa tela svog kralja. Plašt duginih boja na ramenima beše joj
postao crven, tamo gde se kraljeva krv upila u platno. „Ја... ja...“
„Za ovo ćeš umreti.“ Ser Emon s gomile oružja kraj vrata zgrabi bojnu sekiru
dugačke drške. „Platićeš za kraljev život svojim vlastitim!“
„NE!“ vrisnu Kejtlin Stark, napokon povrativši moć govora, ali prekasno,
krvavo ludilo ih beše zgrabilo, i oni pojuriše napred uz povike koji zaglušiše njene
mnogo tiše reči.
Brijena se pokrenu brže no što je Kejtlin mislila da je moguće. Mač joj nije bio
pri ruci, tako da ona isuka Renlijev, i diže ga da odbije zamah Emonove sekire.
Plavobela iskra blesnu kada se čelik uz snažan zvuk sudari s čelikom; Brijena skoči
na noge i grubo odbaci telo mrtvog kralja. Ser Emon se saplete o njega kada pokuša

da se približi, a Brijenino sečivo proseče kroz drvenu dršku i glava sekire odlete u
stranu. Drugi čovek joj baci upaljenu baklju na leđa, ali je dugin plašt bio previše
natopljen krvlju da bi goreo. Brijena se okrenu i zamahnu, i baklja i ruka odleteše.
Plamenovi liznuše preko saga. Osakaćeni čovek poče da vrišti. Ser Emon ispusti
sekiru i posegnu da izvadi mač. Drugi oklopni pešak napade, Brijena ga odbi,
mačevi im uz zveket zaplesaše. Kada se i ser Emon Kaj ponovo zalete, Brijena bi
primorana da se povuče, ali ih je ipak nekako obojicu odbijala. Na zemlji,
Renlijeva glava se beše grozno prevalila na jednu stranu, na grlu su mu zjapila još
jedna usta, a krv je iz njega isticala u sporim naletima.
Ser Robar se držao pozadi, nesiguran, ali sada i on zgrabi balčak. „Robare, ne,
slušaj!“ Kejtlin ga uhvati za ruku. „Grešite, nije ona kriva. Pomozi joj! Čuj me, ovo
je Stanisovo delo.“ Ime joj je bilo na usnama pre nego što je bila svesna odakle
joj, ali kada ga je izrekla, znala je da govori istinu. „Kunem ti se, poznaješ me,
Stanis ga je ubio.“
Mladi dugin vitez zurio je u luđakinju bledim i preplašenim očima. „Stanis?
Kako?“
„Ne znam. Čarobnjaštvom, nekom mračnom mađijom, ovde je bila senka,
senka“ Vlastiti glas joj je zvučao divalj i lud, ali su reči tekle kao bujica, dok su se
iza nje mačevi i dalje sudarali. „Senka s mačem, kunem se, videla sam. Da li si
slep, devojka ga je volela! Pomozi joj!“ Ona se osvrnu, i vide kako drugi gardista
pada i ispušta mač iz mlitavih prstiju. Spolja je dolazila vika. Znala je da će
svakog trena u šator pohrliti još besnih ljudi. „Ona je nevina, Robare. Kunem ti se
muževljevim grobom i čašću Starka!“
To ga je prelomilo. „Zadržaću ih“, reče ser Robar. „Skloni je.“ Zatim se okrenu
i izađe.
Vatra beše stigla do zida i sad je puzala uz šator. Ser Emon je žestoko
potiskivao Brijenu, pošto je bio u lakiranom žutom čeliku, a ona samo u vuni. Beše
zaboravio na Kejtlin, sve dok ga gvozdene mangale ne udariše po potiljku. Imao je
kacigu i udarac nije mogao da mu ostavi trajne posledice, ali ga je ipak bacio na
kolena. „Brijena, sa mnom!“ naredi Kejtlin. Devojka smesta uvide priliku. Zamah
mača, i zelena svila se razdvoji. One zakoračiše u tamu i mraz ranog jutra. Prodorni
glasovi dopirali su s druge strane šatora. „Ovamo“, požuri je Kejtlin, „samo
lagano. Ne smemo da potrčimo, inače će nas pitati zašto. Hodaj opušteno, kao da je
sve u redu.“
Brijena zadenu mač za pojas i krenu za Kejtlin. Noćni vazduh mirisao je na kišu.
Iza njih, kraljev šator već je buktao, plamenovi su se dizali visoko u tamu. Niko
nije pokušao da ih zaustavi. Ljudi su trčali kraj njih, vičući o požaru i ubistvu i
čarobništvu. Drugi su stajali u malim skupinama i tiho razgovarali. Nekolicina se
molila, a jedan mladi štitonoša klečao, otvoreno jecajući.
Renlijevi odredi već su se raspadali, onako kako se glasina prenosila od usta do
usta. Logorske vatre su dogorevale, a kada je na istoku počelo da se rađa svetlo,

čudovišna masa Krajoluja izronila je kao kameni san dok su se pramenovi blede
magle utrkivali preko polja, na krilima vetra bežeći od sunca. Jutarnje utvare, čula
je jednom Staru Nen kako ih zove, duhovi koji se vraćaju u grobove. A Renli je
sada jedan od njih, otišao kao i njegov brat Robert, kao i njen mili Ned.
„Ni dotakla ga nisam, sve dok nije umro“, reče Brijena tiho dok su hodale kroz
sve veći metež. Glas joj je zvučao kao da će svakog trenutka izgubiti razum.
„Smejao se, a onda odjednom krv na sve strane... moja gospo, ne shvatam. Jesi li
videla, da li...?“
„Videla sam senku. Isprva sam mislila da je to Renlijeva senka, ali je u stvari
bila senka njegovog brata.“
„Lorda Stanisa?“
„Osetila sam ga. Znam da zvuči besmisleno...“
Brijeni nije zvučalo tako. „Ubiću ga“, objavi visoka neugledna devojka.
„Mačem mog gospodara, ubiću ga. Kunem se. Kunem se. Kunem se.“
Hal Molen i ostatak njene pratnje čekali su s konjima. Ser Vendel Menderli bio
je sav zapenio da sazna šta se desilo. „Moja gospo, logor je poludeo“, reče kada ih
ugleda. „Lord Renli, da li...“ On naglo stade, zureći u Brijenu i krv koja ju je
natopila.
„Mrtav je, ali ne od naših ruku.“
„Bitka...“ zausti Hal Molen.
„Neće biti bitke.“ Kejtlin uzjaha, i njeni pratioci je okružiše, ser Vendel s leve,
a ser Pervin Frej s desne strane. „Brijena, imamo dvostruko više konja nego što
nam treba. Odaberi jednog i pođi s nama.“
„Imam svog konja, moja gospo. A moj oklop...“
„Ostavi ga. Moramo dobro da odmaknemo pre nego što krenu da nas traže. Obe
smo bile s kraljem kada je ubijen. To neće zaboraviti.“
Ćutke, Brijena se okrenu i posluša je. „Krenimo“, naredi Kejtlin svojoj pratnji
kada svi uzjahaše. „Ako neko pokuša da nas zaustavi, posecite ga.“
Dugački prsti zore širili su se nad poljima, i boja se vraćala u svet. Tamo gde su
sivi ljudi sedeli na sivim konjima, naoružani kopljima od senki, vrhovi deset
hiljada kopalja sada su svetlucali srebrnasto i hladno, a na bezbrojnim razvijenim
barjacima Kejtlin vide rumenilo crvenog, i ružičastog i narandžastog, tamu plavog i
smeđeg, plamen zlatnog i žutog. Sva moć Krajoluja i Visokog Sada, moć koja je
pre samo sat vremena bila Renlijeva. Sada pripadaju Stanisu, shvati ona, čak i
ako toga sami još nisu svesni. Kome drugom da se okrenu, ako ne poslednjem
Barateonu? Stanis je dobio sve, jednim opakim udarcem.
Ja sam zakoniti kralj, bio je objavio, vilice stegnute kao gvožđe, a tvoj sin nije
ništa manje izdajnik od ovog mog brata. I na njega će doći red.
Prođe je jeza.

DŽON
Brdo je štrcalo iznad guste šume, dižući se samo i nenadano, a vetrom šibani
visovi bili su vidljivi još iz velike daljine. Divljani su ga zvali Pesnicom prvih
ljudi, govorili su izvidnici. I jeste ličilo na pesnicu, pomisli Džon Snežni, pesnicu
koja se probila kroz zemlju i šumu, golih smeđih obronaka nalik na kamene članke.
On odjaha do vrha s lordom Mormontom i starešinama, ostavivši Duha dole pod
drvećem. Jezovuk je tri puta pobegao dok su se peli, dva puta se nevoljno vrativši
na Džonov zvižduk. Treći je put lord Zapovednik izgubio strpljenje i prasnuo:
„Pusti ga da ide, dete. Hoću da stignem do vrha pre sumraka. Kasnije nađi vuka.“
Put do vrha bio je strm i kamenit, a vrh okrunjen do grudi visokim zidom od
isprevrtanog stenja. Morali su neko vreme da ga obilaze na zapad pre nego što su
našli prolaz dovoljno širok za konje. „Ovo je dobro zemljište, Torene“, objavi
Matori Medved kada napokon stigoše na vrh. „Teško da smo mogli boljem da se
nadamo. Ovde ćemo se ulogoriti da sačekamo Polušaku.“ Lord zapovednik siđe iz
sedla, otresavši gavrana s ramena. Glasno se buneći, ptica prhnu u vazduh.
Pogled s vrha je bio upečatljiv, ali Džonovo oko privuče prstenasti zid, vetrom
izlizano staro kamenje s belim tragovima lišaja, bradato od zelene mahovine.
Pričalo se da je Pesnica bila utvrda Prvih ljudi u Doba praskozorja. „Staro mesto, i
snažno“, reče Toren Smolvud.
„Staro!“ vrisnu Mormontov gavran dok je bučno lepetao ukrug oko njihovih
glava. „Staro, staro, staro“
„Тišina“, zareža Mormont na pticu. Matori Medved bio je isuviše ponosan da
prizna slabost, ali Džona nije mogao da prevari. Napor putovanja s mlađim ljudima
počinjao je da uzima danak.
„Ove visove je lako braniti, ako bude potrebe“, primeti Toren dok je vodio
konja oko kamenog prstena, a samurovinom obrubljeni plašt mu igrao na vetru.
„Da, ovo mesto će valjati.“ Matori Medved diže šaku ka vetru, a gavran mu slete
na podlakticu, zagrebavši kandžama po crnoj verižnjači.
„Šta ćemo za vodu, moj gospodaru?“ upita Džon.
„Prešli smo potok u podnožju brda.“
„Uspon je predugačak“, primeti Džon, „i potok je van kamenog prstena.“
Toren upita: „Previše si lenj da se popneš uzbrdo, dečko?“
Kada lord Mormont reče: „Nema mnogo izgleda da ćemo naći snažnije mesto od
ovoga. Nosićemo vodu, i postaraćemo se da imamo dobre zalihe“, Džon je znao da
ne treba da se raspravlja. I tako je naređenje izdato, i braća Noćne straže podigoše
logor iza kamenog prstena koji su sazdali Prvi ljudi. Crni šatori nikoše kao pečurke
nakon kiše, a ćebad i prostirke pokriše golo tlo. Kućeupravitelji vezaše konjiće u
dugačkim nizovima, nahraniše ih i napojiše. Šumari sa sekirama zađoše među
drveće dok je popodnevno svetlo gaslo, da skupe dovoljno ogreva za noć.

Dvadesetak graditelja uze da krči žbunje, kopa nužnike i razvezuje snopove u vatri
ojačanog kolja. „Hoću da pre mraka svaki prolaz u zidu bude zatvoren i zaštićen
koljem“, naredio je Matori Medved.
Kada je jednom digao šator lorda zapovednika i postarao se za konje, Džon
Snežni se spusti nizbrdo u potrazi za Duhom. Jezovuk je smesta došao, u potpunoj
tišini. Jednog trena je Džon koračao pod drvećem, zviždeći i dozivajući, sam u
zelenilu, sa šišarkama i opalim lišćem pod nogama; sledećeg, veliki beli jezovuk
hodao je kraj njega, bled kao jutarnja magla.
Ali kada stigoše do kamenog prstena, Duh ponovo ustuknu. Oprezno se prišunja
da onjuši prolaz između dva kamena, a onda se povuče, kao da mu se miris nije
dopao. Džon pokuša da ga zgrabi za vrat i na silu ga uvuče u prsten, što nije bio lak
zadatak; vuk je bio težak koliko i on, i daleko jači. „Duše, šta ti je?“ Nije ličilo na
njega da bude tako uznemiren. Na kraju Džon bi prisiljen da odustane. „Kako
hoćeš“, reče vuku. „Idi, lovi.“ Crvene oči su ga posmatrale dok se vraćao, u krug
mahovinom obraslog kamenja.
Tu bi trebalo da budu bezbedni. Brdo je pružalo odličan pogled na sve četiri
strane, a obronci su bili strmi prema severu i zapadu, i tek nešto blaži prema istoku.
Ali ipak, kada se sumrak zgusnu i tama poče da curi između drveća, Džon poče da
se oseća sve zloslutnije. Ovo je ukleta šuma, reče samom sebi. Možda ovde ima
aveti, duhova prvih ljudi. Ovo je nekada bilo njihovo mesto.
„Prestani da glumiš dete“, reče zatim sebi. Popevši se na nagomilano kamenje,
Džon se zagleda ka suncu na zalasku. Gledao je kako sunčevi zraci svetlucaju kao
kovano zlato na površini Mlečne vode, tamo gde je zavijala ka jugu. Uzvodno je
zemlja bila grublja, gusta šuma uzmicala je pred nizom golih kamenih brda što su se
dizala visoka i divlja na sever i istok. Na obzorju su planine stajale kao velike
senke, beskrajni lanci nestajali su u plavosivoj daljini, oštri vrhovi behu pokriveni
večnim snegom. Čak i iz daljine izgledali su ogromno, i hladno i negostoljubivo.
Bliže njima, vladalo je drveće. Na jug i istok šuma se pružala dokle god je
Džonov pogled sezao, nepregledno tkanje korenja i granja, obojeno u hiljade
preliva zelene, uz poneki tračak crvene tamo gde se čuvardrvo probijalo kroz
borove i stražarike, ili plamsaj žutog gde je neko listopadno drvo počelo da vene.
Kada bi dunuo vetar, čuo je šuštanje i stenjanje grana starijih od njega samog. Na
hiljade listova bi zatreperilo, i na tren bi šuma izgledala kao tamnozeleno more,
olujno i ustalasano, večno i nepojamno.
On pomisli kako Duh sigurno nije sam dole. Svašta je moglo da se kreće pod
tom šumom, šunjajući se ka utvrdi kroz šumski mrak, prikriveno krošnjama. Svašta.
Kako to da znaju? Dugo je stajao tu, sve dok sunce nije nestalo iza zubatih planina i
tama počela da puzi kroz šumu.
„Džone?“ pozva Semvel Tarli. „I mislio sam da si ti. Dobro si?“
„Prilično dobro.“ Džon skoči dole. „Kako si danas prošao?“
„Dobro. Dobro sam prošao. Stvamo.“

Džon nije nameravao da nemir podeli sa svojim prijateljem, ne sada, kada je
Semvel Tarli napokon počinjao da pronalazi hrabrost. „Matori Medved namerava
ovde da sačeka Korina Polušaku i ljude iz Kule senki.“
„Ovo izgleda kao snažno mesto“, reče Sem. „Prsten-tvrđava Prvih ljudi. Misliš
da je na ovom mestu bilo bitaka?“
„Sigurno. Bilo bi dobro da pripremiš pticu. Mormont će hteti da pošalje vesti
nazad.“
„Kada bih samo mogao sve da ih pošaljem! Mrze da su u kavezu.“
„I ti bi, da možeš da letiš.“
„Da mogu da letim, bio bih u Crnom zamku i jeo pitu s mesom“, reče Sem.
Džon ga potapša po ramenu opečenom rukom. Zajedno krenuše nazad ka logoru.
Svuda oko njih, ljudi su palili vatre. Dugački crveni rep Mormontove baklje goreo
je svetlo kao mesec. Džon ču gavranove pre nego što ih ugleda. Neki su izvikivali
njegovo ime. Ptice se nisu ustručavale da prave buku.
I one to osećaju. „Najbolje da vidim Matorog Medveda“, reče on. „Kada ga
dobro ne nahranim, počinje da diže dreku.“
Mormonta zateče u razgovoru s Torenom Smolvudom i pet-šest drugih starešina.
„Gde si dosad?“ reče starac grubo. „Donesi nam kuvanog vina. Noć je ledena.“
„Da, moj gospodaru.“ Džon naloži vatru, pa uze iz zaliha burence Mormontovog
omiljenog jakog crnog vina i nasu ga u čajnik. Zatim okači čajnik iznad vatre, dok
je sakupljao ostale sastojke. Matori Medved je tačno znao kakvo kuvano vino voli.
Toliko i toliko cimeta, toliko oraščića, toliko meda, i ni kap više. I još suvog
grožđa i suvih bobica, ali bez limuna, to je najcrnja južnjačka jeres - što je bilo
čudno, jer je u jutarnje pivo limun uvek stavljao. Piće mora biti vrelo da čoveka
dobro zagreje, tvrdio je lord zapovednik, ali vino nipošto ne sme da proključa.
Džon je pažljivo posmatrao čajnik.
Dok je radio, čuo je glasove iz šatora. Džarmen Bakvel je govorio: „U
Ledenkandže se najlakše stiže ako se ide uz Mlečnu vodu, do njenog izvora. Ali
ako pođemo tom stazom, Rajder će sasvim izvesno saznati za naš dolazak.“
„Divove stepenice mogu da posluže“, reče ser Malador Lok, „ili Prevoj urlika,
ako je čist.“
Vino se pušilo. Džon diže čajnik s vatre, napuni osam šolja, i odnese ih u šator.
Matori Medved je škiljio u grubu mapu koju je Sem nacrtao one noći u Krasterovoj
utvrdi. On uze šolju s Džonovog poslužavnika, otpi gutljaj vina, pa kratko glavom
naznači da je zadovoljan. Gavran mu zacupka na ruci. „Kukuruza“, reče.
„Kukuruza. Kukuruza.“
Ser Otin Viters mahnu rukom da ne želi vino. „Ја uopšte ne bih išao u planine“,
kaza slabašnim, umornim glasom. „Leđenkandže žestoko ujedaju čak i u leto, a
sada... ako nas uhvati oluja...“
„Ne nameravam da se zaputim u opasnosti Ledenkandži ako ne budem morao“,
reče Mormont. „Kao ni mi, ni divljani ne mogu da žive od snega i kamena. Uskoro

će se spustiti s visova, a za iole veću vojsku, jedini put vodi niz Mlečnu vodu. Ako
tako bude, ovde imamo snažan položaj. Ne mogu kraj nas proći neopaženi.“
„Možda to i ne žele. Ima ih na hiljade, a nas će biti tri stotine, pa i to kada nam
se pridruži Polušaka.“ Ser Malador prihvati čašu od Džona.
„Ako dođe do bitke, ne možemo se nadati boljem zemljištu od ovoga“, objavi
Mormont. „Ojačaćemo odbranu. Iskopaćemo jame i pobiti kolje, po obroncima
razbacati metalne čičke, opraviti svaku pukotinu. Džarmene, hoću tvoje najoštrije
oči za osmatrače. Po čitavom prstenu, svuda oko nas i uz reku, da nas upozore na
bilo čiji dolazak. Posakrivaj ih u drveću. I bolje da počnemo da donosimo vodu,
više nego što nam treba. Iskopaćemo rezervoare. Ljudi će imati čime da se
zanimaju, a možda će nam kasnije i koristiti.“
„Moji izvidnici...“ poče Toren Smolvud.
„Tvoji izvidnici će svoja izviđanja ograničiti na ovu obalu reke sve dok nam se
Polušaka ne pridruži. Nakon toga, videćemo. Neću da izgubim još ljudi.“
„Mens Rajder može da sakupi svoju vojsku na dan jahanja odavde, a mi to
nećemo znati“, pobuni se Smolvud.
„Znamo gde se divljani sakupljaju“, odvrati Mormont. „То smo čuli od
Krastera. On mi se ne dopada, ali mislim da nas nije slagao.“
„Kako ti kažeš.“ Smolvud mrzovoljno ode. Ostali dokrajčiše vino, pa krenuše za
njim, nešto ljubazniji.
„Da ti donesem večeru, moj gospodaru?“ upita Džon.
„Kukuruza“, graknu gavran. Mormont ne odgovori odmah. Kad je progovorio,
reče samo: „Da li ti je vuk danas našao divljači?“
„Još se nije vratio.“
„Dobro bi nam došlo sveže meso.“ Mormont prekopa po vreći i ponudi gavranu
šaku kukuruza. „Misliš da grešim što držim izvidnike tako blizu?“
„Nije na meni da o tome sudim, moj gospodaru.“
„Jeste ako te pitam.“
„Ako izvidnici moraju da ostanu u vidokrugu Pesnice, ne shvatam kakvi su im
izgledi da pronađu mog strica“, priznade Džon.
„Nikakvi, ostali - ne ostali.“ Gavran je zobao zrnevlje s dlana Matorog
Medveda. „Dve stotine ljudi ili deset hiljada, zemlja je prevelika.“ Kada kukuruza
nestade, Mormont okrenu dlan.
„Nećeš odustati od potrage?“
„Meštar Emon misli da si pametan.“ Mormont stavi gavrana na rame. Ptica
nagnu glavu u stranu, sjajnih očica.
Odgovor je bio tu. „Da li... izgleda mi da je lakše da jedan čovek nađe dve
stotine, nego da dve stotine nađu jednoga.“
Gavran prodorno graknu, ali se Matori Medved osmehnu kroz sivu bradu.
„Ovoliko ljudi i konja za sobom ostavlja trag koji bi čak i Emon mogao da prati.

Na ovom brdu, naše vatre biće vidljive čak do podnožja Ledenkandži. Ako je Ben
Stark živ i na slobodi, doći će nam, u to ne sumnjam.“
„Da“, reče Džon, „ali... šta ako...“
„.. .ako je mrtav?“ upita Mormont blago.
Džon klimnu glavom, oklevajući.
„Mrtav“, reče gavran. „Mrtav. Mrtav“
„Možda će nam ipak doći“, reče Matori Medved. „Kao što nam je došao Odor, i
Džafer Cvetni. Toga se užasavam jednako kao i ti, Džone, ali moramo se spremiti i
za tu mogućnost.“
,Mrtav“, graktao je gavran, kostrešeći krila. Glas mu je postajao sve snažniji i
prodorniji. „Mrtav.“
Mormont pogladi crno perje ptice, pa nadlanicom priguši iznenadan zev. „Rekao
bih da ću preskočiti večeru. Odmor će mi više prijati. Probudi me u zoru.“
„Dobro spavaj, moj gospodaru.“ Džon pokupi prazne čaše i iskorači napolje.
Začu dalek smeh, žalostiv zvuk frule. Velika vatra pucketala je u središtu logora i
osećao je miris čorbe. Matori Medved možda nije bio gladan, ali Džon jeste. On
krenu ka vatri.
Diven je držao banku, s kašikom u ruci. „Ovu šumu niko ne zna bolje od mene, i
kažem vam, večeras ne bi’ kroz nju jaho sam. Zar ne možete to da namirišete?“
Gren ga je gledao razrogačenih očiju, ali Žalobni Ed reče: „Sve što mogu da
namirišem jeste balega od dvesta konja. I ova čorba. Koja je slične arome, kada
malo bolje njušnem.“
„Daću ti ja sličnu aromu!“ Hejk potapša svoj bodež. Pa uz gunđanje napuni
Džonovu zdelu.
Čorba je bila gusta, od ječma, mrkve i crnog luka, s ponekim tankim komadićem
usoljene govedine, omekšale od kuvanja.
„Kakav to miris osećaš, Divene?“ upita Gren.
Šumar je na tren sisao kašiku. Potom izvadi zube. Koža lica bila mu je izborana i
nalik na đon, ruke čvornovate poput starog korenja. „Reko bi’ da miriše na... pa...
hladnoću“
„Glava ti je drvena ko i zubi“, reče mu Hejk. „Hladnoća ne miriše.“
Miriše, pomisli Džon sećajući se noći u odaji lorda zapovednika. Miriše kao
smrt. Iznenada više nije bio gladan. Dade svoju čorbu Grenu, koji je izgledao kao
da mu je potrebna još jedna porcija, da ga zagreje u noći.
Duvao je oštar vetar kada ih je napustio. Do jutra, tlo će prekrivati mraz, i
konopci šatora biće ukočeni i smrznuti. Na dnu čajnika beše ostalo dva prsta
kuvanog vina. Džon dodade još drva na vatru, pa okači čajnik iznad vatre da
podgreje vino. Stezao je i opuštao prste dok je čekao, sve dok mu ruka nije
zabridela. Prva straža zaposela je svoja mesta oko logora. Baklje su svetlucale
svuda oko kamenog prstena. Noć beše bez mesečine, ali je na nebu sijalo hiljadu

zvezda.
Iz tame dopre zvuk, slab i dalek, ali lako prepoznatljiv: zavijanje vukova.
Glasovi su im se dizali i spuštali, u pesmi ledenoj i samotnoj. Od nje mu se
naježiše dlačice na vratu. S druge strane vatre, par crvenih očiju posmatrao ga je iz
senki. Iskrile su od svetlosti plamenova.
„Duše“, reče Džon, iznenađen. „Znači, ipak si došao unutra, a?“ Beli vuk je
često lovio noću; nije očekivao da će ga videti pre zore. „Zar je lov bio tako
neuspešan?“ upita. „Hajde. Dođi, Duše.“
Jezovuk je obilazio vatru, njuškajući Džona, njuškajući vetar, ne smirujući se ni
na tren. Činilo se da ga meso sada ne zanima. Kada su se mrtvaci digli, Duh je to
znao. Probudio me je, upozorio me je. Uzbunjen, on ustade. „Ima li napolju
nečega? Duše, osećaš neki miris?“ Diven je rekao kako oseca miris hladnoće.
Jezovuk potrča, stade, osvrnu se. Hoće da ga pratim. Navukavši kapuljaču
plašta, Džon napusti šator i toplotu vatre, uputivši se kraj nizova čupavih konjica.
Jedan konj uzrujano zanjišta kada Duh prođe mimo njega. Džon ga smiri rečju i
zastade da ga pomiluje po glavi. Čuo je vetar kako zviždi kroz pukotine u stenama
dok su se približavali zidu. Neki glas upita ko ide. Džon zakorači na svetlost
baklje. „Moram da donesem vode za lorda zapovednika.“
„Idi, onda“, reče stražar. „Samo brzo.“ Umotan u crni plašt, s kapuljačom
navučenom protiv vetra, čovek nije ni pogledao da vidi ima li Džon vedro.
Džon se provuče između dva zašiljena koca, a Duh kliznu ispod njih. U pukotinu
je bila zataknuta baklja, plamenovi su joj vili blede narandžaste barjake na
naletima vetra. On je uze dok se provlačio kroz otvor između kamenja. Duh potrča
nizbrdo. Džon ga je pratio sporije, držeći baklju isturenu pred sobom. Zvuci logora
bledeli su iza njega. Noć beše mračna, obronak strm, kamenit i neravan. Trenutak
nepažnje bio bi dovoljan da slomi članak... ili vrat. Šta ja to radim? upita on sebe
dok se pažljivo spuštao.
Stabla su stajala pod njim, ratnici oklopljeni u koru i lišće, razvijeni u tihe
strojeve, čekajući naređenje da jurnu na brdo. Crna, izgledala su kao... tek kada mu
ih baklja okrznu, Džon vide problesak zelenila. Začu vodu kako tiho teče preko
kamenja. Duh nestade među žbunjem. Džon ga je s mukom pratio, slušajući zov
potoka, lišće kako uzdiše na vetru. Grane su ga grabile za plašt, dok su se nad njim
krošnje preplitale i zaklanjajući zvezde.
Zateče Duha kako lapće iz potoka. „Duše“, pozva ga, „dođi. Smesta.“ Kada
jezovuk diže glavu, oči su mu sijale crveno i zlokobno, a voda mu je kapala iz
čeljusti poput pene. Tog trena u njemu beše nečeg divljeg i strašnog. A onda
ponovo ode, skočivši kraj Džona, i nestade ga među drvećem. „Duše, ne, mesto!“
viknu on, ali se vuk nije obazirao. Vitki beli oblik proguta tama, i Džon ostade da
bira - da se sam vrati natrag uz brdo ili da ga prati.
Pratio ga je, besan, držeći baklju tako nisko da je video kamenje koje je pretilo
da ga saplete na svakom koraku, debelo korenje koje kao da ga je hvatalo za noge,

rupe u kojima je čovek mogao da iščaši zglob. Na svakih nekoliko koraka ponovo
bi pozivao Duha, ali je noćni vetar vitlao između drveća i upijao reči. Ovo je
ludilo, pomisli dok je zaranjao dublje među stabla. Taman se spremao da krene
nazad, kada ugleda odsev belog krzna napred i nadesno, nazad ka brdu. On potrča
za njim, tiho proklinjući.
Jurio je za vukom četvrtinu puta oko Pesnice pre no što ga je opet izgubio.
Konačno zastade da uhvati dah, usred žbunja, trnja i prevrnutog kamenja u podnožju
brda. Van domašaja baklji, tama se zgušnjavala.
Zvuk tihog grebanja natera ga da se okrene. Džon krenu ka njemu, pažljivo
koračajući između stenja i trnovog žbunja. Iza jednog palog drveta, opet nalete na
Duha. Jezovuk je žustro kopao, razbacujući zemlju.
„Šta si to našao?“ Džon spusti baklju, otkrivši okruglastu humku meke zemlje.
Grob, pomisli. Ali čiji?
On kleče i pobode baklju ukraj sebe. Zemlja je bila rastresita, peskovita. Džon
stade da je vadi šakama. Nije bilo ni kamenja ni korenja. Šta god da je tu
pohranjeno, pohranjeno je nedavno. Na dubini od dve stope, ruke mu dodirnuše
platno. Očekivao je leš, bojao se leša, ali je naišao na nešto drugo. On pritisnu
tkaninu i oseti pod prstima male, tvrde oblike. Nije bilo smrada, niti traga crvima.
Duh se povuče i sede, posmatrajući.
Džon skloni zemlju i otkri okruglast zavežljaj, ne deblji od dve stope. Prstima
prokopa oko ivica i oslobodi ga iz zemlje. Unutra se nešto pomeri i zazvecka.
Blago, pomisli on, ali sudeći po obliku, to nisu mogli biti novčići, a zvuk nije
nagoveštavao metal.
Zavežljaj je bio obmotan izlizanim užetom. Džon isuka bodež i preseče ga, pa
uhvati krajeve platna i povuče. Zavežljaj se izokrenu i sadržaj mu se prosu na
zemlju, svetlucajući tamno i blistavo. On ugleda desetak noževa, vrhova za koplja u
obliku lišća, bezbrojne vrhove strela. Džon podiže sečivo bodeža, lako kao pero i
svetlucavo crno, bez balčaka. Svetlo baklje mu je igralo na oštrici, tanka
narandžasta crta govorila je da je oštro kao britva. Zmaj staklo. Ono što meštri
zovu opsidijan. Da li je to Duh otkrio neko drevno blago Dece šume, pokopano
ovde hiljadama godina? Pesnica Prvih ljudi bila je staro mesto, samo...
Ispod zmajstakla nalazio se stari ratni rog, napravljen od roga divljeg bivola i
okovan bronzom. Džon iz njega izbaci zemlju, i napolje ispade još vrhova strela.
On ih pusti da padnu, uze ugao platna u koji je oružje bilo povezano i protrlja ga
palcem i kažiprstom. Dobra vuna, debela, dvostruko tkanje, vlažno ali ne i trulo.
Nije moglo biti dugo u zemlji. A bilo je i tamno. On ga prinese bliže baklji. Ne
tamno. Crno.
Čak i pre nego što je Džon ustao i razmotao ga, znao je šta je našao: crni plašt
zakletog brata Noćne straže.

BREN
Burence ga je zatekao u kovačnici kako radi na mehovima za Mikena. „Meštar te
zove u kupolu, moj gospodaru prinče. Stigla je ptica od kralja.“
„Od Roba?“ Uzbuđen, Bren ne sačeka Hodora, već pusti Burenceta da ga odnese
uz stepenice. On je bio krupan čovek, mada ne tako krupan kao Hodor, i ni izbliza
tako snažan. Kada stigoše do meštrove kupole, bio je crven u licu i zadihan. Rikon
beše stigao pre njih, kao i oba Valdera Freja.
Meštar Luvin otpusti Burenceta i zatvori vrata. „Moji gospodari“, reče ozbiljno,
„stigla nam je poruka od veličanstva, sa dobrim i lošim vestima. Izvojevao je
veliku pobedu na zapadu, razbivši lanistersku vojsku kod mesta zvanog Vologaz, a
zauzeo je i nekoliko zamkova. Piše nam iz Jasenkraja, bivšeg uporišta kuće
Marbrenda.“
Rikon cimnu meštrovu odoru. „Је li Rob dolazi kući?“
„Još ne, bojim se. Čeka ga još bitaka u kojima mora da pobedi.“
„Da li je to pobedio lorda Tivina?“ upita Bren.
„Ne“, reče meštar. „Neprijateljskom vojskom zapovedao je ser Staford Lanister.
On je pao u bici.“
Bren nikada ne beše ni čuo za ser Staforda Lanistera. Shvatio je da se slaže s
Velikim Valderom kada ovaj reče: „Jedino je lord Tivin bitan.“
„Reci Robu da hoću da dođe kući“, reče Rikon. „Može da dovede i vuka kući, i
majku i oca.“ Mada je znao da je lord Edard mrtav, Rikon je to ponekad
zaboravljao... namerno, pretpostavljao je Bren. Mali brat mu je bio tvrdoglav, kako
to četvorogodišnjak samo može biti.
Brenu bi drago zbog Robove pobede, ali ga obuze i nemir. Sećao se šta je Oša
rekla onog dana kada mu je brat poveo vojsku iz Zimovrela. Ide u pogrešnom
pravcu, uporno je tvrdila divljanka.
„Nažalost, svaka pobeda ima i cenu.“ Meštar Luvin se okrenu Valderima. „Moji
gospodari, vaš stric ser Stevron Frej bio je među palima kod Vologaza. Ranjen je u
bici, piše Rob. Mislili su da rana nije ozbiljna, ali je nakon tri dana izdahnuo u
svom šatoru, u snu.“
Veliki Valder sleže ramenima. „Bio je veoma star. Pedeset i šest, rekao bih.
Prestar za bitke. Stalno je govorio kako je umoran.“
Mali Valder se nasmeja. „Umoran od čekanja da nam deda umre, to hoćeš da
kažeš. Da li to znači da je ser Emon sada naslednik?“
„Ne budi glup“, reče mu rođak. „Sinovi prvog sina dolaze pre drugog sina. Ser
Riman je sledeći u naslednom redu, a potom Edvin i Crni Valder i Petir Bubuljica.
A onda Egon i svi njegovi sinovi.“
„Riman je takođe star“, reče Mali Valder. „Kladim se da mu je više od
četrdeset. A ima i loš stomak. Misliš da će postati lord?“

„Ja ću postati lord. Za njega me nije briga.“
Meštar Luvin ih oštro prekide. „Trebalo bi da se sramite takvih priča, moji
gospodari. Zar niste tužni? Stric vam je mrtav.“
„Da“, reče Mali Valder. „Veoma smo tužni.“
Međutim, nisu bili. Bren oseti mučninu u stomaku. Njima se ukus ovog jela
dopada više nego meni. On zamoli meštra Luvina za dopuštenje da ode.
„Dobro.“ Meštar pozvoni za pomoć. Hodor mora da je bio zauzet u štalama.
Pojavila se Oša. Ona je, međutim, bila snažnija od Burenceta, i lako je digla Brena
u ruke i odnela ga niz stepenište.
„Oša“, upita Bren dok su prelazili dvorište. „Da li znaš put na sever? Za Zid i...
čak i dalje?“
„Тaj put je lak. Potraži Ledenog zmaja, i idi za plavom zvezdom u jahačevom
oku.“ Ona prođe kroz vrata i krenu uz zavojite stepenice.
„А tamo još ima divova, i... ostalih... Tuđina i Dece šume?“
„Divove sam videla, o Deci sam čula priče, a beli hodači... zašto želiš to da
znaš?“
„Da li si ikada videla trooku vranu?“
„Nisam.“ Ona se nasmeja. „А iskreno, nemam ni želju.“ Oša nogom gurnu vrata
njegove spavaće sobe, pa ga smesti na sedište kraj prozora, s koga je mogao da
posmatra dvorište.
Činilo se da je prošlo tek nekoliko otkucaja srca nakon njenog odlaska, kada se
vrata ponovo otvoriše i Džodžen Rid uđe nepozvan, u pratnji svoje sestre Mire.
„Čuli ste za pticu?“ upita Bren. Drugi dečak klimnu. „Nije bila večera, kao što ste
rekli. Bilo je pismo od Roba, i nismo ga pojeli, ali...“
„Zeleni snovi ponekad imaju čudne oblike“, priznade Džodžen. „Njihovu istinu
nije uvek lako shvatiti.“
„Ispričaj mi ono strašno što si sanjao“, reče Bren. „Ono strašno što dolazi u
Zimovrel.“
„Da li mi moj gospodar princ sada veruje? Da li će verovati mojim rečima, bez
obzira na to koliko mu čudno zvuče?“
Bren klimnu glavom.
„Dolazi more.“
„More?“
„Sanjao sam da Zimovrel zapljuskuje more sa svih strana. Video sam crne talase
kako tuku o kapije i kule, a onda se slana voda prelila preko zidina i ispunila
zamak. Utopljenici su plutali po dvorištu. Kada sam prvi put usnio taj san, još u
Sivotoku, nisam im znao lica, ali ih sada znam. Taj Burence je jedan, stražar koji je
najavio naša imena na gozbi. Tvoj obrednik je drugi. Kao i tvoj kovač.“
„Miken?“ Bren je bio jednako i zbunjen i uznemiren. „Ali more je stotinama i
stotinama liga daleko, a zidovi Zimovrela toliko su visoki da voda ne bi mogla da

ih preplavi, čak i kada bi do njih stigla.“
„U tami noći slano more će poteći preko ovih zidova“, kaza Džodžen. „Video
sam mrtvace, naduvene i utopljene.“
„Moramo da im kažemo“, reče Bren. „Burencetu i Mikenu, i obredniku Čejlu.
Da im kažemo, da se ne udave.“
„Тo ih neće spasti“, odgovori dečak u zelenom.
Mira priđe sedištu kraj prozora i položi mu ruku na rame. „Neće ti poverovati,
Brene. Kao što ni ti nisi.“
Džodžen sede na Brenov krevet. „Reci mi šta ti sanjaš.“
Bojao se, čak i tada, ali se zakleo da će im verovati, a Stark od Zimovrela drži
svoju časnu reč. „Ima ih različitih“, izgovori polako. „Postoje vučji snovi, oni nisu
tako ružni kao oni drugi. Trčim i lovim, i ubijam veverice. A ima i snova u kojima
mi dolazi vrana i govori mi da letim. Ponekad je u tim snovima i drvo, i zove me
po imenu. To me plaši. Ali je najgori san kada padam.“ On pogleda dole u
dvorište, osećajući se jadno. „Pre nikada nisam padao. Kada sam se peo išao sam
svugde, po krovovima i po zidovima, hranio sam vrane u Slomljenoj kuli. Majka se
bojala da ću pasti, ali sam ja znao da nikada neću. A ipak jesam, i sada kada
spavam uvek padam.“ Mira ga stisnu za rame. „То je sve?“
„Valjda.“
„Varga“, reče Džodžen Rid.
Bren ga pogleda, razrogačenih očiju. „Molim?“
„Varga. Vukodlak. Zverobraz. Tako će te zvati, ako ikada čuju za tvoje vučje
snove.“
Ta imena ga ponovo uplašiše. „Kо će me tako zvati?“
„Tvoji vlastiti ljudi. U strahu. Neki će te mrzeti ako budu znali šta si. Neki će
čak pokušati i da te ubiju.“
Stara Nen je ponekad pričala strašne priče o zverobrazima i vukodlacima. U
pričama su oni uvek bili zli. „Nisam ja takav“, reče Bren. „Nisam. To su samo
snovi.“
„Vučji snovi nisu pravi snovi. Oko ti je čvrsto sklopljeno kada si budan, ali
kada zaspiš, ono se otvori i tvoja duša traži svoju drugu polovinu. Moć je u tebi
snažna.“
„Ne želim je. Hoću da budem vitez.“
„Vitez je ono što želiš. Varga je ono što jesi. To ne možeš promeniti, Brene, ne
možeš to poreći ili se od toga sakriti. Ti si krilati vuk, ali nikada nećeš leteti.“
Džodžen ustade i priđe prozoru. „Sem ako ne otvoriš oko.“ On spoji dva prsta i
bočnu Brena u čelo, snažno.
Kada diže ruku do tog mesta, Bren oseti samo glatku, čitavu kožu. Nije bilo oka,
čak ni sklopljenog. „Kako da ga otvorim kada ga nema?“
„Oko nikada nećeš naći prstima, Brene. Moraš da tragaš srcem.“ Džodžen je

svojim čudnim zelenim očima proučavao Brenovo lice. „Ili se možda bojiš?“
„Meštar Luvin kaže da u snovima nema ničega čega bi čovek trebalo da se boji.“
„Ima“, reče Džodžen.
„Čega to?“
„Prošlosti. Budućnosti. Istine.“
Ostavili su ga zbunjenijeg nego ikada ranije. Kada ostade sam, Bren pokuša da
otvori svoje treće oko, ali nije znao kako. Koliko god da se mrštio i pipao čelo,
nije video ništa drugačije nego ranije. Narednih dana, pokušao je da upozori ostale
na ono što je Džodžen video, ali to nije prošlo kako je želeo. Mikenu je sve bilo
smešno. „More, kažeš? Znaš, ja sam ti oduvek želeo da vidim more. A nikada
nisam imao prilike da odem. Znači, sada ono dolazi meni? Bogovi su milostivi, kad
se toliko trude oko jednog ubogog kovača.“
„Bogovi će me uzeti kada požele“, tiho je rekao obrednik Čejl, „mada smatram
da je malo verovatno da ću se udaviti, Brene. Znaš, odrastao sam na obalama
Belog noža. Odličan sam plivač.“
Burence se jedini osvrnuo na upozorenje. Otišao je da lično porazgovara sa
Džodženom, i nakon toga je prestao da se kupa i odbijao je da priđe bunaru.
Konačno je počeo da smrdi tako jezivo da su ga šestorica drugih gardista bacili u
korito vrele vode i žestoko ga oribali, dok je on urlao kako hoće da ga udave, kao
što mu je mali žabar prorekao. Nakon toga se mrštio kada god bi u zamku susreo
Brena ili Džodžena, i mrmljao je sebi u bradu.
Nekoliko dana nakon Burencetovog kupanja, ser Rodrik se vratio u Zimovrel sa
zatočenikom, mesnatim mladićem vlažnih debelih usana i dugačke kose, koji je
smrdeo kao nužnik, još gore nego Burence pre kupanja. „Zovu ga Smrad“, reče
Slamoglavi kada ga Bren upita ko je to. „Nisam mu čuo pravo ime. Kažu da je
služio Boltonovo kopile i pomogao mu da ubije ledi Hornvud.“
Sam Kopile je mrtav, saznade Bren te noći za večerom. Ljudi ser Rodrika su ga
uhvatili kako radi nešto strašno na zemlji Hornvuda (Bren nije bio sasvim siguran
šta, ali se činilo da je nešto što se radi bez odeće) i oborili ga strelama kada je
pokušao da pobegne. Međutim, stigli su prekasno za sirotu ledi Hornvud. Nakon
njihovog venčanja, Kopile ju je zaključao u kulu i zaboravio da je hrani. Bren je
čuo ljude kako pričaju da ju je ser Rodrik, nakon što je provalio vrata, zatekao
kako leži krvavih usta i izgriženih prstiju.
„Čudovište nas je uvalilo u gadan sos“, reče stari vitez meštru Luvinu.
„Dopadalo se to nama ili ne, ledi Hornvud mu je bila žena. Naterao ju je da izrekne
bračne zavete i pred obrednikom i pred drvetom-srcem, i te iste noći je pred
svedocima legao s njom. Potpisala je testament u kome ga imenuje za svog
naslednika i stavila na njega svoj pečat.“
„Zakletve načinjene pod pretnjom mačem nisu valjane“, primeti meštar. „Ruz
Bolton se možda neće složiti. Ne kada je zemlja u pitanju“ Ser Rodrik je izgledao
nesrećno. „Voleo bih da možemo da skinemo glavu i tom njegovom slugi, gadan je

baš kao što mu je i gospodar bio. Ali se bojim da ga moramo držati u životu dok se
Rob ne vrati iz rata. On je jedini svedok najgorih zločina Kopiletovih. Možda će se
lord Bolton odreći prava na zemlju kada čuje njegovu priču, ali u međuvremenu se
Menderlijevi vitezovi i ljudi iz Užasnika ubijaju po šumama Hornvuda, a ja nemam
dovoljno snage da ih sprečim.“ Stari vitez se okrenu u sedištu i strogo odmeri
Brena. „А čime si se ti bavio dok sam ja bio odsutan, moj prinče? Naređivao našim
gardistima da se ne kupaju? Hoćeš da mirišu kao ovaj Smrad, je li u tome stvar?“
„More dolazi ovamo“, reče Bren. „Džodžen je to video u zelenom snu. Burence
će se udaviti.“
Meštar Luvin čupnu svoj lanac. „Mali Rid veruje da u snovima vidi budućnost,
ser Rodriče. Rekao sam Brenu koliko su takva proročanstva nesigurna, ali ako
ćemo pravo, s Kamene obale zaista stižu vesti o nevoljama. Napadači u dugačkim
brodovima pljačkaju ribarska sela. Siluju i pale. Leobald Tolhart je poslao svog
bratanca Benfreda da ih zaustavi, ali pretpostavljam da će se ukrcati na brodove i
pobeći na prvi znak naoružanih ljudi.“
„Da, i udariti negde drugde. Tuđini odneli takve kukavice! Nikada se ne bi na to
usudili, kao ni Boltonovo kopile, da nam sva snaga nije hiljadu liga južno.“ Ser
Rodrik pogleda Brena. „Šta ti je još momak rekao?“
„Rekao je da će voda preplaviti zidove. Video je Burenceta utopljenog, i
Mikena, i obrednika Čejla.“
Ser Rodrik se namršti. „Ра, ako se desi da i ja moram da krenem na te pljačkaše,
neću sa sobom povesti Burenceta. Mene nije video utopljenog, je li tako? Nije?
Dobro.“
Brenu beše drago što to čuje. Možda se onda neće udaviti, pomisli on. Ako se
budu klonili mora.
I Mira je tako mislila, kasnije te iste noći, kada je s Džodženom došla u Brenovu
sobu da igraju domine, ali njen brat odmahnu glavom. „Ono što vidim u zelenim
snovima ne može se izmeniti.“
To razljuti njegovu sestru. „Zašto bi bogovi slali upozorenje, ako već ne
možemo da ga poslušamo i promenimo ono što dolazi?“
„Ne znam“, reče Džodžen tužno.
„Da si ti Burence, verovatno bi skočio u bunar i sve okončao? On treba da se
bori, kao i Bren.“
„Ја?“ Bren iznenada oseti strah. „Zašto ja da se borim? Zar ću se i ja udaviti?“
Mira ga pogleda, a na licu joj se jasno vide osećanje krivice. „Nije trebalo to da
kažem...“
Bi mu jasno da ona nešto krije. „Da li si i mene video u zelenom snu?“ upita
uznemireno Džodžena. „Da li sam se i ja utopio?“
„Nisi se utopio.“ Džodžen je govorio kao da ga svaka reč boli. „Sanjao sam
čoveka koji je danas došao, onog koga zovu Smrad. Ti i tvoj brat ležali ste mu
mrtvi pred nogama, a on vam je drao lica dugačkim crvenim nožem.“

Mira ustade. „Ako odem u tamnicu, mogla bih da mu zabijem koplje u srce. A
ako je mrtav, kako će onda da ubije Brena?“
„Tamničari će te zaustaviti“, reče Džodžen. „Stražari. A ako im kažeš zašto želiš
njegovu smrt, nikada ti neće poverovati.“
„I ja imam stražare“, podseti ih Bren. „Burenceta, i Šugavog Tima, i
Slamoglavog i ostale.“
Džodženove oči boje mahovine behu pune sažaljenja. „Oni neće moći da ga
spreče, Brene. Nisam mogao da vidim zašto, ali sam video kraj. Video sam tebe i
Rikona u vašoj kripti, dole u tami, sa svim mrtvim kraljevima i njihovim kamenim
vukovima.“
Ne, pomisli Bren. Ne. „Ako odem... u Sivotočku motrilju, ili tamo gde je vrana,
nekuda daleko, gde ne mogu da me nađu...“
„То ti neće pomoći. San je bio zelen, Brene, a zeleni snovi ne lažu.“

TIRION
Varis je stajao nad mangalama, grejući svoje meke šake. „Izgleda da je Renli
ubijen na strašan način, u samom srcu svoje vojske. Vrat mu je prerezan od uveta
do uveta sečivom koje je prošlo kroz čelik i kost kao da su meki sir.“
„Kо ga je ubio?“ bila je znatiželjna Sersei.
„Da li si ikada pomislila da previše odgovora vredi jednako kao i nijedan? Moji
doušnici nisu uvek na onoliko visokim mestima koliko mi želimo da budu. Kada
kralj umre, priče bujaju kao pečurke u mraku. Konjušar kaže da je Renlija pogubio
vitez njegove vlastite Dugine garde. Pralja tvrdi da se Stanis ušunjao u samo srce
njegove vojske sa svojim čarobnim mačem. Nekoliko pešadinaca veru je da je delo
učinila žena, ali se ne slažu koja žena. Devica koju je Renli odbio, tvrdi jedan.
Pratilja logora dovedena da ga zadovolji pred bitku, kaže drugi. Treći čak smatra
da je to možda bila ledi Kejtlin Stark.“
Kraljica nije bila zadovoljna. „Moraš li da nam traćiš vreme baš svakom
glasinom koju šire budale?“
„Dobro me plaćaš za te glasine, moja milostiva kraljice“
„Plaćamo te za istinu, lorde Varise. Zapamti to, ili će ovo Malo veće postati još
manje.“
Varis se nervozno zakikota. „Ti i tvoj plemeniti brat ćete ostaviti veličanstvo
bez veća ako tako nastavite.“
„Usuđujem se da primetim da će kraljevstvo preživeti izvesno smanjenje broja
većnika“, reče Maloprstić s osmehom.
„Dragi, dragi Petire“, reče Varis, „zar te ne brine da tvoje ime može biti sledeće
na desničinom malom spisku?“
„Pre tvog, Varise? Ni u snu.“
„Možda ćemo biti braća na zidu, ti i ja.“ Varis se ponovo zakikota.
„I to pre nego što misliš, ako sledeće reči koje ti izađu iz usta ne budu korisne,
evnuše.“ Sudeći po sevanju njenih očiju, Sersei je bila spremna da još jednom
kastrira Varisa.
„Da to nije neka varka?“ upita Maloprstić.
„Ako je tako, varka je izuzetno pametna“, reče Varis. „Mene je sigurno
prevarila.“
Tirion je dovoljno čuo. „Džof će biti tako razočaran“, reče. „Čuvao je baš lep
kolac za Renlijevu glavu. Ali ko god bio neposredni počinilac, moramo
pretpostaviti da iza dela stoji Stanis. On je očigledno na dobitku.“ Vesti mu se ne
behu dopale; računao je da će braća Barateoni desetkovati jedan drugome vojsku u
krvavoj bici. Osećao je kako mu lakat pulsira na mestu gde ga je buzdovan rasekao.
Događalo se da vlaga tako deluje na njega. On stisnu lakat šakom, pa upita: „Šta je
s Renlijevom vojskom?“

„Veći deo njegove pešadije ostao je kod Ljute ćuprije.“ Varis ostavi mangale i
zauze mesto za stolom. „Većina lordova koji su jahali s lordom Renlijem na
Krajoluj brže-bolje su prešli Stanisu, sa svim svojim vitezovima.“
„Predvođeni Florentima, kladim se“, reče Maloprstić.
Varis mu se ulagivački osmehnu. „Tu opkladu bi dobio, moj gospodaru. Lord
Alester je zaista bio prvi koji je kleknuo. Sledili su ga mnogi drugi.“
„Mnogi“, reče Tirion značajno, „ali ne svi?“
„Ne svi“, složi se evnuh. „Ne Loras Tirel, niti Rendil Tarli, niti Matis Rouen. A
ni Krajoluj nije popustio. Ser Kortni Penrouz drži zamak u Renlijevo ime, i ne želi
da poveruje da mu je sizeren mrtav. Traži da vidi zemne ostatke pre nego što otvori
kapije, ali izgleda da je Renlijevo telo neobjašnjivo nestalo. Verovatno je odneto.
Petina Renlijevih vitezova otišla je sa ser Lorasom, radije nego da klekne pred
Stanisom. Priča se da je Vitez od Cveća poludeo kada je video kraljevo telo, i ubio
tri Renlijeva gardista u svom gnevu, među njima i Emona Kaja i Robara Rojsa.“
Šteta što je stao na broju od tri, pomisli Tirion.
„Ser Loras verovatno hita ka Ljutoj ćupriji“, nastavi Varis. „Sestra mu je tamo,
Renlijeva kraljica, kao i čitavo mnoštvo vojnika koji odjednom nemaju kralja.
Kojoj će se strani privoleti? Škakljivo pitanje. Mnogi služe lordove koji su ostali
kod Krajoluja, a ti lordovi sada pripadaju Stanisu.“
Tirion se nagnu napred. „Ovde nam se ukazuje prilika, čini mi se. Pridobijmo
Lorasa Tirela na našu stranu i lord Mejs Tirel i njegovi vazali će nam se možda
takođe prikloniti. Trenutno su se možda i zakleli Stanisu, ali ga sigurno ne vole,
inače bi bili s njim od početka.“
„Vole li nas više?“ upita Sersei.
„Teško“, reče Tirion. „Renlija su očigledno voleli, ali je Renli ubijen. Možda
im možemo pružiti dobre i primamljive razloge da radije priđu Džofriju nego
Stanisu... ako budemo delali brzo.“
„Kakve to razloge nameravaš da im pružiš?“
„Zlatne razloge“, predloži Maloprstić smesta.
Varis coknu. „Mili Petire, sigurno ne tvrdiš da ti silni lordovi i plemeniti
vitezovi mogu biti kupljeni kao pilići na pijaci?“
„Da li si u poslednje vreme bio na našim pijacama, lorde Varise?“ upita
Maloprstić. „Video bi da je lakše kupiti lorda nego pile, usuđujem se da primetim.
Naravno, lordovi pijuču oholije od pilića, i zgražavaju se kada im ponudiš novac
kao zanatlijama, ali retko odbijaju darove... počasti, zemlje, zamkove...“
„Mito može pridobiti neke od manjih lordova“, reče Tirion, „ali nikada i Visoki
Sad.“
„Tačno“, priznade Maloprstić. „Vitez od Cveća je ključ. Mejs Tirel ima dva
starija sina, ali mu je Loras oduvek bio miljenik. S njim, Visoki Sad će biti tvoj.“
Da, pomisli Tirion. „Čini mi se da bi trebalo nešto da naučimo i od pokojnog
lorda Renlija. Možemo dobiti savezništvo Tirela isto kao i on. Brakom.“

Varis ga je najbrže shvatio. „Misliš da venčaš kralja Džofrija s Margeri Tirel?“
„Da.“ Koliko se sećao, Renlijevoj mladoj kraljici nije bilo više od petnaest,
šesnaest... starija je od Džofrija, ali koja godina ništa ne znači, sve se tako
savršeno uklapalo.
„Džofri je veren sa Sansom Stark“, pobuni se Sersei.
„Bračni ugovori mogu da se raskinu. Kakva je prednost u venčavanju kralja sa
kćerju mrtvog izdajnika?“
Progovori Maloprstić. „Možeš šapnuti veličanstvu da su Tireli mnogo bogatiji
od Starka, a da se priča da je Margeri lepotica... a i može da se odvede u krevet.“
„Da“, reče Tirion, „Džofu će se to sigurno dopasti.“
„Moj sin je premlad da razmišlja o takvim stvarima.“
„Misliš?“ upita Tirion. „Trinaest mu je, Sersei. Ja sam se u tom uzrastu oženio.“
„Sve si nas osramotio tom jadnom epizodom. Džofri je sazdan od bolje građe.“
„Tako dobre da je naterao ser Borosa da pokida Sansinu haljinu.“
„Bio je ljut na nju.“
„Bio je ljut i na kuvarovog malog koji je prošle noći prosuo supu, ali njega nije
skinuo golog.“
„Ovde nije posredi neka prosuta supa...“
Ne, posredi su lepe sise. Nakon tog događaja u dvorištu, Tirion je razgovarao s
Varisom kako da srede Džofrijevu posetu Čataji. Možda će se momku narav smiriti
ako proba zabranjeno voće. Može se čak desiti i dа mu bude zahvalan, verovali ili
ne, a Tirionu je trebalo malčice više zahvalnosti njegovog suverena. To će,
naravno, morati da bude obavljeno u tajnosti. Najteže će biti razdvojiti ga od Pseta.
„Pas je uvek za petama svog gospodara“, rekao je Varisu, „ali svi ljudi ponekad
spavaju. A neki se još i kockaju, i kurvaju i vuku po krčmama.“
„Pseto radi sve troje, ako to želiš da znaš.“
„Ne“, rekao je Tirion. „Želim da znam kada.“
Varis je položio prst na obraz, zagonetno se smeškajući. „Moj gospodaru,
sumnjičaviji čovek bi pomislio da želiš da ustanoviš kada to Sendor Klegani ne
štiti kralja iz namere da naudiš dečaku.“
„Sigurno me dovoljno poznaješ, lorde Varise“, rekao je Tirion. „Ра, ja samo
hoću da me Džofri voli.“
Evnuh je obećao da će se pozabaviti tim pitanjem. Rat je, međutim, imao svoje
zahteve; moraće da sačekaju, a da muškarca od Džofrija naprave kasnije. „Nema
sumnje da svog sina poznaješ bolje nego ja“, natera on sebe da kaže Sersei, „ali
ipak, mnogo šta može se reći u prilog braka s Tirelima. To je možda jedini način da
Džofri doživi prvu bračnu noć“
Maloprstić se složi. „Starkova mala ne daje Džofriju ništa sem tela, koliko god
ono bilo lepo. Margeri Tirel donosi pedeset hiljada mačeva i svu snagu Visokog
Sada.

„Tačno tako.“ Varis položi meku šaku na kraljičin rukav. „Ti imaš majčinsko
srce, a ja znam da veličanstvo voli svoju milu dušicu. Ali kraljevi moraju naučiti
da potrebe kraljevstva stavljaju iznad vlastitih. Ja kažem da moramo to ponuditi.“
Kraljica se oslobodi evnuhovog dodira. „Da ste žene, ne biste tako govorili.
Recite šta hoćete, moji gospodari, ali je Džofri previše ponosan da pristane na
Renlijeve otpatke. Nikada se neće složiti.“
Tirion sleže ramenima. „Kada kralj za tri godine postane punoletan, moći će da
da ili povuče svoj pristanak, kako mu je volja. Dotle, ti si mu namesnica, a ja sam
mu desnica, i oženiće se kojom god mu mi kažemo. Bila otpadak ili ne.“
Sersein tobolac bio je prazan. „Iznesite onda vašu ponudu, ali nek vam bogovi
budu u pomoći ako se Džofriju devojka ne dopadne.“
„Tako mi je drago što se slažemo!“ reče Tirion. „Dobro, ko će od nas poći za
Ljutu ćupriju? Moramo stići do ser Lorasa s našom ponudom pre nego što mu se
krv ohladi.“
„Hoćeš da pošalješ nekog iz Veća?“
„Ne mogu baš da očekujem da Vitez od Cveća pregovara s Bronom ili Šagom,
zar ne? Tireli su gordi.“
Njegova sestra smesta pokuša da iskoristi situaciju u svoju korist. „Ser Džejslin
Bajvoter je plemenitog roda. Pošalji njega.“
Tirion odmahnu glavom. „Тreba nam neko ko je u stanju da uradi nešto više, a ne
samo da ponovi naše reči i donese odgovor. Naš izaslanik mora da govori za kralja
i Veće, i da brzo ugovori posao.“
„Desnica govori kraljevim glasom.“ U Serseinim očima je svetlost sveća igrala
zelena kao divlja vatra. „Ako pošaljemo tebe, Tirione, biće to kao da je otišao
Džofri lično. A ima li čoveka prikladnijeg za taj zadatak? Ti rečima barataš vešto
kao Džejmi mačem.“
Zar si toliko nestrpljiva da me isteraš iz grada, Sersei? „Previše si ljubazna,
sestro, ali se meni čini da je bolje da bračni ugovor sklapa dečakova majka, a ne
ujak. A ti imaš dara za sticanje novih prijatelja kojeg ja nikada neću imati.“
Ona usitni očima. „Džofu je potrebno da budem kraj njega.“
„Veličanstvo, moj gospodaru desnice“, reče Maloprstić, „kralju ste ovde oboje
potrebni. Ja ću poći umesto vas.“
„Ti?“ Kakvu to korist on vidi za sebe? upita se Tirion.
„Ја sam član Kraljevog veća, ali nisam kraljeve krvi, tako da bih bio slab talac.
Upoznao sam Lorasa kada je bio ovde na dvoru, i nisam mu pružio razloga da me
ne voli. Mejs Tirel mi, koliko znam, takođe nije neprijatelj, a sebi laskam da nisam
nevešt u pregovorima.“
Ima nas. Tirion nije verovao Petiru Belišu, niti je želeo da mu ovaj bude van
vidokruga, ali kakav mu je drugi izbor preostao? Ići će ili Maloprstić ili Tirion
lično, a on je odlično znao da će, napusti li Kraljevu Luku na iole duže vreme, biti
uništeno sve što je uspeo da uradi. „Između grada i Ljute ćuprije ima borbi“, reče

on oprezno. „А budi siguran i da će lord Stanis poslati pastire da prikupe zalutale
ovčice svoga brata.“
„Nikada se nisam bojao pastira. Ovce mi zadaju više nevolja. Ipak,
pretpostavljam da mi pratnja ne bi škodila.“
„Mogu da odvojim stotinu zlatnih plaštova“, reče Tirion.
„Pet stotina.“
„Tri stotine.“
„I još četrdeset - dvadeset vitezova s još toliko štitonoša. Ako dođem bez
povorke vitezova, Tireli će misliti da sam malo važan.“
To je bilo sasvim tačno. „Dogovoreno.“
„Povešću sa sobom Užasnog i Slinavog, i kasnije ih poslati njihovom gospodaru
ocu. Gest dobre volje. Potreban nam je Pakster Redvin, on je najstariji prijatelj
Mejsa Tirela, a i sam ima veliku silu.“
„А takođe je i izdajnik“, reče kraljica, počinjući da se predomišlja. „Senica bi
bila pošla za Renlijem zajedno s ostalima, samo što je Redvin odlično znao da bi
mu balavci zbog toga stradali.“
„Renli je mrtav, veličanstvo“, podseti Maloprstić, „а ni Stanis ni lord Pakster
nisu zaboravili kako su Redvinove galije zatvorile more tokom opsade Krajoluja.
Vrati blizance, i možda ćemo osvojiti naklonost Redvina.“
Sersei još nije bila ubeđena. „Nek Tuđini nose njegovu naklonost, meni trebaju
njegovi mačevi i jedra. Najbolji način da ih dobijemo jeste da zadržimo blizance
ovde.“
Tirion je imao odgovor. „Onda pošaljimo ser Hobera nazad na Senicu i
zadržimo ser Horasa ovde. Rekao bih da je lord Pakster dovoljno pametan da
odgonetne šta to znači.“
Predlog je usvojen bez protivljenja, ali Maloprstić još nije bio gotov. „Trebaće
nam i konji. Hitri i snažni. Pristojna zaliha zlata takođe će biti neophodna, za one
darove koje smo ranije spomenuli.“
„Uzmi koliko ti treba. Ako grad padne, Stanis će ionako sve oteti.“
„Hoću pismeno punomoćje. Dokument koji Mejsu Tirelu neće ostaviti sumnje da
imam ovlašćenje, i koji mi daje puno pravo da pregovaram s njim o tom braku i
svemu ostalom što treba ugovoriti, i pravo da dam obavezujuću reč u kraljevo ime.
Treba da ga potpišu Džofri i svi članovi ovog Veća, i da ima pečate svih nas.“
Tirion se nelagodno promeškolji. „U redu. Da li je to sve? Podsećam te,
dugačak je put odavde do Ljute ćuprije.“
„Krenuću pre svanuća.“ Maloprstić ustade. „Verujem da će se po mom povratku
kralj postarati da budem odgovarajuće nagrađen za odvažne napore koje ću učiniti
za njegovu dobrobit?“
Varis se zakikota. „Džofri je tako velikodušan suveren, siguran sam da nećeš
imati razloga za žaljenje, moj dobri hrabri gospodaru!“

Kraljica je bila neposrednija. „Šta želiš, Petire?“
Maloprstić prostreli Tiriona pogledom, uz lukav smešak. „О tome ću morati da
razmislim. Nema sumnje da ću se nečeg već setiti.“ On se ovlaš pokloni, pa ode,
opušten kao da ide u neki od svojih bordela.
Tirion se zagleda kroz prozor. Magla je bila tako gusta da preko dvorišta čak
nije video ni spoljašnje zidove. Nekoliko mutnih svetala nejasno se probijalo kroz
sivilo. Gadan dan za put, pomisli. Nije zavideo Petiru Belišu. „Najbolje da
sastavimo te dokumente. Lorde Varise, pošalji po pergament i pero. A neko će
morati i da probudi Džofrija.
Još je bilo sivo i tmurno kada se skup napokon okonča. Varis se odšunja sam,
meke papuče šaputale su mu po podu. Lanisteri se na tren zadržaše kraj vrata.
„Kako ti napreduje lanac, brate?“ upita kraljica dok joj je ser Preston na ramena
stavljao srebrni plašt obrubljen veveričjim krznom.
„Narasta, kariku po kariku. Treba da zahvalimo ser Kortniju Penrouzu što je
toliko tvrdoglav. Stanis nikada neće krenuti na sever, sve dok mu Krajoluj stoji
neosvojen iza leđa.“
„Tirione, znam da se ne slažemo uvek oko politike, ali mi se čini da sam grešila
u vezi s tobom. Nisi onolika budala kakvom sam te zamišljala. Zapravo, sada
shvatam da si mi mnogo pomogao. Za to sam ti zahvalna. Moraš mi oprostiti ako
sam u prošlosti prema tebi bila gruba.“
„Moram li?“ On sleže ramenima, pa joj se osmehnu. „Mila sestro, nisi rekla
ništa što zahteva praštanje.“
„Misliš danas?“ Oboje se nasmejaše... i Sersei se saže i položi hitar, mek
poljubac na njegovo čelo.
Odveć zapanjen da bi išta rekao, Tirion je samo mogao da je gleda kako odlazi
niz hodnik, u pratnji ser Prestona. „Da li sam ja to sišao s uma, ili me je sestra
upravo poljubila?“ upita Brona kada ona ode.
„Zar je bilo tako lepo?“
„Bilo je... neočekivano.“ Sersei se u poslednje vreme neobično ponašala.
Tiriona je to veoma uznemiravalo. „Pokušavam da se setim kada me je poslednji
put poljubila. Nije mi bilo više od sedam-osam godina. Džejmi ju je začikavao da
ne sme to da uradi.“
„Žena je konačno počela da primećuje tvoje draži.“
„Ne“, reče Tirion. „Ne, žena nešto smera. Bolje da ustanovimo šta, Brone. Znaš
da mrzim iznenađenja.“

TEON
Teon nadlanicom obrisa pljuvačku s lica. „Rob će ti prosuti creva, Grejdžoju!“
vrištao je Benfred Tolhart. „Nahraniće svog vuka tvojim izdajničkim srcem, ti
balego ovčja!“
Glas Erona Mokrokosog proseče kroz uvrede kao mač kroz sir. „Sada ga moraš
ubiti.“
„Prvo za njega imam pitanja“, reče Teon.
,Jebem ti ja tvoja pitanja.“ Benfred je krvav i bespomoćan visio između Stiga i
Verlaga. „Zadavićeš se njima pre nego što od mene dobiješ odgovore, kukavice!
Izdajice!“
Stric Eron je bio nemilosrdan. „Kada je pljunuo na tebe, pljunuo je na sve nas.
Pljunuo je na Utopljenog boga. Mora umreti.“
„Otac je meni dao zapovedništvo ovde, striče.“
„А mene je poslao da te savetujem.“
I da me nadzireš. Teon se nije usuđivao da sa stricem istera stvari do kraja.
Zapovedništvo jeste bilo njegovo, ali njegovi ljudi su verovali u Utopljenog boga,
a u Teona nisu, i užasno su se bojali Erona Mokrokosog. A to ne mogu da im
zamerim.
„Za ovo će ti odleteti glava, Grejdžoje. Vrane će ti kljuvati oči.“ Benfred pokuša
ponovo da pljune, ali mu poteče samo još malo krvi. „Tuđini ti jebali tvog mokrog
boga.“
Tolharte, upravo si ispljunuo svoj život, pomisli Teon. „Stig, utišaj ga“,
Baciše Benfreda na kolena. Verlag mu strže zečje krzno s pojasa i nabi mu ga
među zube, da mu uguši povike. Stig oslobodi svoju sekiru.
„Ne“, objavi Eron Mokrokosi. „On mora biti dat bogu. Po Starim običajima.“
Kakve to veze ima. Mrtvac je mrtvac. „Uzmi ga, onda.“
„I ti ćeš poći. Ti si ovde zapovednik. Žrtva mora da bude tvoja.
To je bilo više nego što je Teon mogao da podnese. „Ti si sveštenik, striče, i
boga ostavljam tebi. Vrati mi istom merom i bitke prepusti meni.“ On mahnu rukom,
i Verlag i Stig odvukoše zarobljenika ka obali. Eron Mokrokosi prekorno odmeri
bratanca, pa krenu za njima. Otići će niz šljunkoviiu plažu, da udave Benfreda
Tolharta u slanoj vodi. Stari običaji.
Možda je to milost, reče Teon sebi dok je išao u suprotnom pravcu. Stig teško
da je bio vešt glavoseča, a Benfredov vrat bio je debeo kao u vepra, težak od
mišića i sala. Nekad sam mu se zbog toga rugao, samo da bih video koliko mogu
da ga razbesnim, priseti se on. To je bilo - kad, pre tri godine? Kada je Ned Stark
odjahao u Torenov trg da vidi ser Helmana, Teon ga je pratio i proveo dve
sedmice u Benfredovom društvu.

Pobednička graja dopirala je iza zavoja na drumu, s poprišta bitke... ako se to
uopšte moglo nazvati bitkom. Više je bilo nalik na klanje ovaca, ako ćemo pravo.
Ovaca odevenih u čelik, ali ipak ovaca.
Popevši se ne gomilu kamenja, Teon pogleda dole, u mrtve ljude i konje u ropcu.
Konji su zaslužili bolje. Timor i njegova braća okupljali su konje nepovređene u
borbi, a Urzen i Crni Loren uzeše da dotuku životinje preteško ranjene da bi bile od
koristi. Ostali njegovi ljudi pljačkali su leševe. Gevin Harlou klečao je na grudima
jednog mrtvaca, sekući mu prst da bi uzeo prsten. Plaća gvozdenu cenu. Mom
gospodaru ocu bi se to dopalo. Teon pomisli da potraži tela ona dva čoveka što ih
je ubio svojom rukom, da vidi imaju li vrednog nakita, ali mu ta ideja ostavi gorak
ukus u ustima. Mogao je da zamisli šta bi na to rekao Edard Stark. Ali ga i ta
pomisao razbesne. Stark je mrtav i truli, i ništa mi ne znači, podseti on sebe.
Stari Botli, koga su zvali Riblji brk, sedeo je mršteći se kraj svoje gomile plena,
a njegova tri sina su donosila na nju sve nove i nove stvari. Jedan od njih gurao se
s debelim čovekom po imenu Todrik, koji se teturao između palih, s rogom piva u
jednoj i sekirom u drugoj ruci, odeven u plašt od belog lisičjeg krzna tek pomalo
umrljan krvlju prethodnog vlasnika. Pijan, shvati Teon, gledajući ga odozgo.
Pričalo se da su gvozdenljudi iz davnina u bici često bivali opijeni krvlju, toliko
omamljeni da nisu osećali bol, niti su se se bojali ijednog dušmanina, ali je ovo
bilo obično pijanstvo od piva.
„Vekse, moj luk i tobolac.“ Momak otrča i donese ih. Teon savi luk i zape strunu
u trenutku kada je dole Todrik oborio Botlijevog malog i prosuo mu pivo u oči.
Riblji brk skoči proklinjući, ali je Teon bio brži. On nacilja ruku koja je držala rog,
s namerom da ga obdari ranom o kojoj će moći da priča, ali Todrik sve pokvari
skočivši u stranu baš kada on odape. Strela ga pogodi u stomak.
Pljačkaši se zaustaviše i stadoše da zure. Teon obori luk. „Rekao sam da nema
pijanstava, i nema svađe oko plena.“ Na kolenima, Todrik je bučno umirao. „Botli,
utišaj ga.“ Riblji brk i sinovi brzo ga poslušaše. Presekoše Todriku vrat dok se on
slabašno ritao, pa navališe da mu skidaju plašt, prstenje i oružje još i pre nego što
je umro.
Sada će znati da ozbiljno mislim kada nešto kažem. Lord Belon mu je možda
dao zapovedništvo, ali je Teon znao da su neki njegovi ljudi pri pogledu na njega
videli samo mekog dečaka iz zelenih zemalja. „Ima li još koga žednog?“ Niko ne
odgovori. „Dobro.“ On šutnu Benfredov barjak, stegnut u mrtvoj ruci štitonoše koji
ga je nosio. Ispod zastave bilo je vezano zečje krzno. Zašto zečja krzna? zanimalo
ga je da sazna, ali otkad je osetio pljuvačku na licu, beše zaboravio na pitanja. On
dobaci luk natrag Veksu, pa ode, sećajući se kako je bio ushićen nakon Šaputave
šume, i pitajući se zašto ovo nema tako sladak ukus. Tolharte, ti prokleta pregorda
budalo, nisi čak poslao ni izvidnike.
Šalili su se, čak su i pevali dok su dolazili, a tri drveta Tolharta vijorila su nad
njima, dok su im zečja krzna glupo visila s vrhova kopalja. Strelci skriveni iza

žbunja štipavice pokvarili su pesmu kišom strela, a Teon je lično poveo svoje
pešake da dovrše kasapski posao bodežom, sekirom i maljem. Naredio je da im
vođu poštede radi ispitivanja.
Ali nije očekivao da će vođa biti Benfred Tolhart.
Njegovo mlitavo telo upravo su izvlačili iz talasa kada se Teon vratio na svoju
Morsku kučku. Jarboli njegovih dugačkih brodova ocrtavali su se spram neba malo
niže niz šljunkovitu plažu. Od ribarskog sela ne beše ostalo ništa sem hladnog
pepela koji je smrdeo na kiši. Muškarci behu poklani, svi osim nekolicine kojima
je Teon dozvolio da pobegnu, kako bi odneli vesti u Torenov trg. Supruge i kćeri su
im uzeli za slane žene, bar one koje su bile dovoljno mlade i zgodne. Starice i
ružne su jednostavno silovali i pobili, ili ih odveli u roblje, ako su znale neke
korisne veštine, i ako nije delovalo da će stvarati nevolje.
Teon beše isplanirao i taj napad: doveo je brodove do obale u ledenoj tami
praskozorja i skočio s pramca s dugačkom sekirom u ruci, da povede svoje ljude u
usnulo selo. Ništa mu od svega toga nije prijalo, ali kakav je izbor imao?
Njegova triput prokleta sestra jedrila je na Crnom vetru na sever čak i sada, i
sigurno će osvojiti zamak za sebe. Lord Belon nije dozvolio da s Gvozdenih ostrva
ode ni glas o okupljanju dugačkih brodova, i Teonov krvavi posao po Kamenoj
obali biće pripisan morskim pljačkašima. Severnjaci neće shvatiti odakle im preti
prava opasnost, sve dok se glavni udarci ne obruše na Čardak šumski i Kejlinov
šanac. A kada sve to bude okončano i osvojeno, pevaće pesme o kučki Aši, i
zaboraviće da sam ja uopšte postojao. Ali samo pod uslovom da on to dozvoli.
Dagmer Brazdibrada je stajao kraj visokog rezbarenog pramca svog dugačkog
broda, Penopije. Teon mu je dao zadatak da čuva brodove; inače bi ljudi posle
pričali da je pobeda bila Dagmerova, a ne njegova. Sujetniji čovek bi to shvatio
kao uvredu, ali se Brazdibrada samo nasmejao.
„Pobedili smo“, doviknu Dagmer odozgo. „А ipak se ne smeješ, dečače. Živi
treba da se smeju, kad već mrtvi ne mogu.“ On se osmehnu, da pokaže kako se to
radi. Bio je to stravičan prizor. Pod snežnobelom grivom kose, Dagmer
Brazdibrada imao je najužasniji ožiljak koji je Teon ikada video, uspomenu na
bojnu sekiru koja ga umalo nije ubila u detinjstvu. Udarac mu je rascepio vilicu,
smrskao prednje zube i ostavio mu četiri usne tamo gde drugi ljudi imaju dve.
Čupava brada prekrivala mu je obraze i vrat, ali preko ožiljka malje nisu rasle,
tako da je sjajna žila nabranog, izuvijanog mesa delila lice onako kako prtina deli
snežno polje. „Čuli smo ih kako pevaju“, reče stari ratnik. „Bila je to lepa pesma, i
hrabro su je pevali.“
„Bolje su pevali nego što su se borili. Slobodno su mogli da nose harfe umesto
kopalja.“
„Koliko je ljudi palo?“
„Naših?“ Teon sleže ramenima. „Todrik. Ubio sam ga zato što se napio i tukao
oko plena.“

„Neki ljudi se rode da budu ubijeni.“ Manji čovek bi se možda bojao da prikaže
tako strašan osmeh, ali se Dagmer kezio mnogo češće i šire od lorda Belona.
Koliko god bio ružan, taj osmeh je budio stotine uspomena. Teon ga je kao
dečak često viđao, svaki put kada bi preskočio s konjem preko mahovinom
obraslog zida, ili bacio sekiru i pogodio pravo u metu. Viđao ga je kada bi odbio
udarac Dagmerovog mača, kada bi strelom pogodio galeba u letu, kada bi uzeo
krmu u ruke i bezbedno proveo dugački brod kroz urlik zapenjenih stena. Više mi se
osmehivao nego otac i Edard Stark zajedno. Čak i Rob... trebalo je da se nasmeje
onog dana kada sam spasao Brena od divljana, ali me je umesto toga izgrdio, kao
da sam kuvarov šegrt kome je zagorela čorba.
„Moramo da porazgovaramo, striče“, reče Teon. Dagmer mu nije bio pravi stric,
tek zakleti čovek, možda s kapi grejdžojske krvi, od pre četiri- pet pokolenja, i to
ne po zakonitoj lozi. Ipak ga je Teon uvek zvao stricem.
„Dođi onda na moju palubu.“ Od Dagmera nisi mogao čuti moj gospodaru, ne
kada je stajao na vlastitoj palubi. Na Gvozdenim ostrvima, svaki kapetan je na
svom brodu bio kralj.
On se u četiri dugačka koraka pope uz dasku na Penopijinu palubu, i Dagmer ga
povede do sićušne stražnje kabine, gde natoči sebi rog kiselog piva, pa ponudi i
Teona. On odbi. „Nismo zaplenili dovoljno konja. Nekoliko, ali... pa, valjda ću
morati da se snađem s onim što imam. Manje ljudi znači više slave.“
„Šta će nam konji?“ Kao i većina gvozdenljudi, Dagmer se radije borio kao
pešak, ili na palubi broda. „Samo će nam smetati i zasrati palube.“
„Ako budemo jedrili, da“, priznade Teon. „Ја imam druge planove.“ Pažljivo je
promatrao starijeg čoveka, da vidi kako će mu se to dopasti. Bez Brazdibrade se
nije mogao nadati uspehu. Bio on zapovednik ili ne, ljudi ga nikada neće pratiti ako
mu se suprotstave i Eron i Dagmer, a mračnog sveštenika nije imao izgleda da
pridobije.
„Tvoj gospodar otac nam je naredio da pljačkamo uz obalu, i ništa više.“ Oči
blede kao morska pena gledala su Teona ispod čupavih belih obrva. Da li je to
video neodobravanje, ili iskru znatiželje? Ovo drugo, pomisli... ponada se...
„Ti si čovek mog oca.“
„Njegov najbolji čovek, i uvek sam to i bio.“
Gordost, pomisli Teon. On je gord, to moram da iskoristim, njegova gordost
će biti ključ. „Na Gvozdenim ostrvima nema čoveka upola toliko veštog s kopljem
ili mačem.“
„Dugo si bio odsutan, dečače. Kada si otišao, bilo je kao što kažeš, ali ja sam
ostareo u službi lorda Grejdžoja. Pevači sada zovu Andrika najboljim. Andrik
Neosmehnuti, tako su ga prozvali. Džin od čoveka. Služi lorda Drama od Starog
Vika. A Crni Loren i Karl Devica gotovo su jednako strašni.“
„Taj Andrik je možda veliki megdandžija, ali ga se ljudi ne plaše kao što se
plaše tebe.“

„Da, to je istina“, reče Dagmer. Prsti stegnuti oko roga za piće bili su mu teški
od prstenja, zlatnog, srebrnog, bronzanog, s komadima safira, granata, zmajstakla.
Platio je gvozdenu cenu za svaki, Teon je to znao.
„Da u svojoj službi imam čoveka kao što si ti, ne bih ga traćio na dečju igru kao
što je pljačkanje i paljevina ribarskih sela. To nije posao za najboljeg čoveka
lorda Belona...“
Dagmeru osmeh razdvoji usne i prikaza smeđe krhotine zuba. „Niti za njegovog
zakonitog sina?“ On se nasmeja. „Predobro te znam, Teone. Bio sam tu kada si
prohodao, pomogao sam ti da nategneš prvi luk. Nisam ja taj koji se oseća
protraćenim.“
„Ро pravu bi trebalo ja da vodim odred moje sestre“, priznade on, neprijatno
svestan koliko to detinjasto zvuči.
„Primio si to previše k srcu, dečače. Jednostavno, tvoj otac te ne poznaje
dovoljno. Nakon što su ti braća poginula a tebe odneli vukovi, tvoja sestra mu je
bila jedina uteha. Naučio je da se oslanja na nju, a ona ga nikada nije izneverila.“
„Nisam ni ja. Starkovi su znali koliko vredim. Bio sam jedan od biranih
izviđača Brindena Crne Ribe, a u Šaputavoj šumi sam jurišao u prvom naletu.
Ovoliko mi je nedostajalo da ukrstim mačeve s Kraljeubicom lično.“ Teon
razmaknu ruke dve stope u širinu. „Darin Hornvud nam se isprečio, i tako
poginuo.“
„Zašto mi to govoriš?“ upita Dagmer. „Ја sam ti stavio prvi mač u ruku. Znam da
nisi strašljivac.“
„Zna li to i moj otac?“
Sedokosi stari ratnik izgledao je kao da je zagrizao nešto neprijatnog ukusa.
„Ма, samo... Teone, Dečak Vuk ti je prijatelj, a ti Starkovi su te držali deset
godina.“
„Ја nisam Stark.“ Lord Edard se za to postarao. „Ја sam Grejdžoj, i nameravam
da budem naslednik svoga oca. Kako u tome da uspem, ako se ne dokažem nekim
velikim delom?“
„Mlad si. Biće i drugih ratova, i načinićeš svoje velike podvige. Zasada,
naređeno nam je da pljačkamo uz Kamenu obalu.“
„Neka se time bavi moj stric Eron. Daću mu šest brodova, sve sem Penopije i
Morske kučke, i može da pali i davi ljude koliko god njegov bog želi.“
„Zapovedništvo je dato tebi, ne Eronu Mokrokosom.“
„Kakve to ima veze, ako se pali i pljačka kao što je naređeno? Nijedan sveštenik
ne može da uradi ono što ja smeram, ono što ću od tebe zatražiti. Imam zadatak koji
samo Dagmer Brazdibrada može da izvrši.“
Dagmer otpi dugačak gutljaj iz roga. „Reci mi.“
Zagrizao je, pomisli Teon. Ove sitne pljačke ne dopadaju mu se ništa više
nego meni. „Ako moja sestra može da zauzme zamak, mogu to i ja.“

„Aša ima četiri ili pet puta više ljudi od nas.“
Teon dozvoli sebi lukav osmeh. „Ali smo mi četiri puta pametniji i pet puta
hrabriji.“
„Tvoj otac...“
„...će mi reći hvala kada mu predam njegovo kraljevstvo. Nameran sam da
načinim podvig o kome će bardovi pevati hiljadu godina.“
Znao je da će se na to Dagmer zamisliti. Pevač beše spevao pesmu o sekiri koja
mu je rascepila vilicu, i starac je voleo da je sluša. Kada god bi popio malo više,
naručivao bi pljačkašku pesmu, neku glasnu i burnu, što govori o mrtvim junacima i
delima divlje hrabrosti. Kosa mu je seda a zubi truli, ali još voli ukus slave.
„Kakva će moja uloga biti u tom tvom planu, dečače?“ upita Dagmer
Brazdibrada nakon poduže tišine, i Teon shvati da je pobedio.
„Da uliješ strah u kosti dušmana, kao što to može samo neko s tvojim imenom.
Uzećeš veći deo naše snage i krenućeš na Torenov trg. Helman Tolhart je svoje
najbolje ljude poveo na jug, a Benfred je poginuo ovde s njihovim sinovima. Ostao
je samo njegov stric Leobald, s malom posadom.“ Da sam stigao da ispitam
Benfreda, znao bih tačno koliko malom. „Nećeš skrivati da dolaziš. Pevaj sve
junačke pesme koje želiš. Hoću da zatvore kapije.“
„Da li je taj Torenov trg snažna utvrda?“
„Dovoljno snažna. Zidovi su kameni, trideset stopa visoki, s četvrtastim kulama
na svakom uglu i četvrtastom utvrdom unutra.“
„Kameni zidovi se ne mogu zapaliti. Kako da ga zauzmemo? Nismo dovoljno
brojni da na juriš osvojimo i mali zamak.“
„Ulogorićete se pred zidinama i krenuti da pravite katapulte i opsadne mašine.“
„То nisu Stari običaji. Zar si zaboravio? Gvozdenljudi se bore mačevima i
sekirama, a ne bacanjem kamenja. U izgladnjivanju dušmana nema slave.“
„Leobald to neće znati. Kada vidi da dižete opsadne kule, njegova krv starice će
se slediti, i zameketaće za pomoć. Naredićeš strelcima da ne diraju gavranove i da
ih puste da odlete. Kaštelan Zimovrela je hrabar čovek, ali mu je od starosti
okoštao i um, a ne samo udovi. Kada čuje da je jednog vazala njegovog kralja
napao strašni Dagmer Brazdibrada, sakupiće svoju silu i odjahaće da pomogne
Tolhartu. To mu je dužnost. A ser Rodriku je dužnost svetinja“
„Koliku god silu da okupi, biće veća od moje“, reče Dagmer, „а ti matori
vitezovi su lukaviji nego što misliš, inače nikada ne bi doživeli da osede. Spremaš
nam bitku u kojoj nemamo nade na pobedu. Taj Torenov trg nikada neće pasti.“
Teon se osmehnu. „Torenov trg ni ne nameravam da zauzmem“

ARJA
Pometnja i buka vladali su zamkom. Ljudi su stajali na kolima i tovarili burad
vina, džakove brašna, snopove tek napravljenih strela. Kovači su ispravljali
mačeve, ravnali ulubljenja na oklopima i potkivali kako ratne konje tako i mazge.
Verižnjače su ubacivali u burad s peskom i kotrljali ih po neravnom tlu Dvorišta
istopljenog kamena kako bi ih očistili. Svaka Vizova žena imala je dvadeset
plaštova da zakrpi, a još stotinu da opere. I silni i smerni zajedno su se tiskali u
obredištu da bi se pomolili. S druge strane zidina, rušili su šatore i paviljone.
Stitonoše su prolivale vedra vode na logorske vatre, dok su vojnici vadili bruseve
da još jednom dobro naoštre mačeve. Buka je bila kao nadolazeća plima: njiska i
frktanje konja, glasna lordovska naređenja, psovke oklopnih pešaka, svađe pratilja
vojske.
Lord Tivin Lanister je napokon kretao u pohod.
Ser Adam Marbrend bio je prvi njegov kapetan koji je krenuo, dan pre ostalih.
Napravio je od toga pravu vitešku predstavu, jašući na živahnom riđanu čija je
griva bila iste bakarne boje kao i dugačka kosa što se rasipala po ser Adamovim
leđima. Konj mu je bio prekriven pokrovcem bronzane boje, kako bi se slagao s
jahačevim plaštom, i ukrašen plamtećim drvetom. Neke žene iz zamka jecale su dok
su ga gledale kako polazi. Viz reče da je to veliki konjanik i mačevalac,
najodvažniji zapovednik lorda Tivina.
Nadam se da će poginuti, pomisli Arja dok ga je gledala kako izjahuje na
kapiju, praćen dvostrukom povorkom svojih ljudi. Nadam se da će svi poginuti.
Znala je da idu da se bore protiv Roba. Slušajući razgovore dok je radila svoje
poslove, Arja je saznala da je Rob negde na zapadu izvojevao veliku pobedu.
Spalio je Lanisgrad, govorili su neki, ili namerava da ga spali. Osvojio je Livačku
stenu i pobio sve u njoj, ili je opseo Zlatni zub... ali nešto se jeste desilo, to je bar
bilo sigurno.
Viz ju je od svitanja do sumraka terao da nosi poruke. Neke je čak nosila van
zidina zamka, napolje, u blato i ludilo logora. Mogla bih da pobegnem, mislila bi
dok su kola tandrkala kraj nje. Mogla bih da skočim na kola i da se sakrijem, ili
da se izmešam s pratiocima logora, niko me ne bi zaustavio. Tako bi i učinila, da
nije bilo Viza. Mnogo puta im je rekao šta će uraditi ako nekoga uhvati u bekstvu.
„Neće to biti batine, o, ne. Neću ni prstom da vas taknem. Samo ću vas sačuvati za
Kohoričanina, bogami hoću, sačuvaću vas za Onog Što Pravi Bogalje. Vargo Hout
mu je ime, a kada se taj vrati, ima stopala da vam odseče.“ Možda kada bi Viz bio
mrtav, mislila je Arja... ali ne u njegovom prisustvu. On je mogao da te pogleda i
namiriše šta misliš, uvek je to govorio.
Međutim, Vizu ni na kraj pameti nije padalo da ona ume da čita, tako da se
nikada nije potrudio da zapečati poruke koje joj je davao. Arja bi u svaku virnula,

ali nikada nisu bile zanimljive, samo gluposti o slanju jednih kola u ambar, drugih u
arsenal. Jedna je bila zahtev za isplatu kockarskog duga, ali je vitez kome ju je dala
bio nepismen. Kada mu je rekla šta piše, pokušao je da je udari, ali se Arja sagla i
izbegla udarac, zgrabila srebrom okovani rog za piće s njegovog sedla i zbrisala.
Vitez je zaurlao i jurnuo za njom, ali je ona kliznula između dve zaprege, prodenula
se kroz gomilu strelaca i preskočila nužničku jamu. Onako u oklopu, nije mogao da
je stigne. Kada je dala rog Vizu, on je rekao da pametna mala lasica kao ona
zaslužuje nagradu. „Za večeru sam odmerio jednog debelog reš pečenog petla.
Podelićemo ga, ti i ja. Dopašće ti se.“
Kuda god da je išla, Arja je tražila Džakena H’gara, s namerom da mu šapne još
jedno ime pre nego što odu svi koje mrzi, ali u svem onom metežu i zbrci, loratskog
najamnika nije mogla da nađe. Dugovao joj je još dve smrti, a brinula se da ih
nikada neće dobiti ako on ode u bitku s ostalima. Konačno je smogla hrabrosti da
pita jednog stražara na kapiji da li je on otišao. „Jedan od Lorčovih ljudi, je li
tako?“ reče čovek. „Onda neće otići. Lord je imenovao ser Ejmorija za
zapovednika odbrane Harendvora. Čitava njegova družina ostaje ovde, da drži
zamak. Krvavi lakrdijaši takođe ostaju, da sakupljaju zalihe. Onaj jarac Vargo
Hout će da poludi, on i Lorč se odavno mrze.“
Planina će, međutim, poći s lordom Tivinom. Zapovedaće prethodnicom u bici,
što je značilo da će joj se Dansen, Poliver i Raf svi izmigoljiti ako ne nađe
Džakena i kaže mu da ubije nekog od njih pre nego što krenu.
„Lasice“, reče Viz tog popodneva. „Idi u arsenal i reci Lukanu da je ser Lionel
okrnjio mač dok je vežbao, i da mu treba novi. Evo ti njegove mere.“ On joj pruži
ceduljicu. „Požuri, on će jahati sa ser Kevanom Lanisterom.“
Arja uze hartiju i otrča. Arsenal se nastavljao na kovačnicu; bio je to dugački
tunel od zgrade, visokog krova i s dvadeset ognjišta uzidanih u zidove i dugačkim
kamenim kanalima za vodu, za kaljenje čelika. Kada je ušla, gorela je polovina
ognjišta. Zidovi su odzvanjali od jeke čekića, a krupni ljudi u kožnim keceljama
stajali su i znojili se u mračnoj vrelini dok su se savijali nad mehovima i
nakovnjima. Kada je ugledala Džendrija, gole grudi bile su mu oblivene znojem, ali
su plave oči pod gustom crnom kosom imale tvrdoglavi izraz koji je pamtila. Arja
nije znala želi li uopšte da s njim razgovara. On je bio kriv što su svi uhvaćeni.
„Kо je Lukan?“ Ona pruži hartiju. „Treba da dobijem novi mač za ser Lionela.“
„Pusti sad ser Lionela.“ On je povuče u stranu. „Prošle noći me je Pituljica pitao
da li sam čuo kako si viknula Zimovrel tamo u utvrdi, kada smo se svi borili na
zidu.“
„Nisam!“
„Jesi, i te kako. I ja sam te čuo.“
„Svi su svašta vikali“, reče Arja braneći se. „Pituljica je vikao pituljica. Mora
da je to viknuo stotinu puta.“
„Bitno je šta si ti vikala. Rekao sam Pituljici da bolje opere uši, da si vikala

samo zlikovci. Ako te pita, bolje da mu kažeš isto.“
„Hoću“, reče ona, iako je mislila da je glupo vikati zlikovci. Nije se usuđivala
da Pituljici kaže ko je. Možda bi trebalo da kažem Džakenu Pituljičino ime.
„Dovešću Lukana“, reče Džendri.
Lukan progunđa nešto kada vide poruku (mada je Arja mislila da neće umeti da
je pročita) i dohvati težak dugački mač. „Ovo je predobro za tu volinu, i slobodno
mu poruči da sam to rekao“, reče dok joj je pružao sečivo.
„Hoću“, slaga ona. Kada bi tako nešto uradila, Viz bi je odrao od batina. Lukan
može i lično da uruči svoje uvrede.
Dugački mač bio je mnogo teži od Igle, ali je Arji prijalo što ga ima u rukama.
Oseti se snažnijom od težine čelika u rukama. Možda još nisam vodeni plesač, ali
nisam ni miš. Miš ne ume da koristi mač, ali ja umem. Kapija je bila otvorena,
vojnici su dolazili i odlazili, kola su se kotrljala napolje prazna i ulazila unutra
škripeći pod teškim teretima. Ona pomisli da ode u štalu i kaže da ser Lionelu treba
novi konj. Ima hartiju, a konjušari nisu ništa pismeniji od Lukana. Mogla bih da
uzmem konja i mač i prosto izjašem. Ako bi me stražari zaustavili, pokazala bih
im hartiju i rekla da sve nosim ser Lionelu. Nije, međutim, imala pojma kako ser
Lionel izgleda i gde ga može naći. Ako je budu ispitivali, otkriće je, a onda će
Viz... Viz...
Dok je grickala usnu, pokušavajući da ne misli kako bi bilo kada bi joj odsekli
stopala, nekoliko strelaca u kožnim gunjevima i gvozdenim kacigama prođe kraj
nje, s lukovima prebačenim preko ramena. Arja ču deliće njihovog razgovora.
„...divove, ka’ ti kažem, on ima divove dvajes’ stopa visoke, doveo ih s druge
strane Zida, svuda ga prate ko psi...“
„...nisu tu čista posla, tako iznenada da ih napadne, i to sve po noći. On ti je više
vuk nego čovek, svi ti Starkovi su takvi...“
„...serem se ja na vukove i divove, mali bi se upišo u gaće kada bi znao da
dolazimo. Nije bio muško da krene na Harendvor, je’l tako? Pobego je u suprotnom
pravcu, je’l tako? I sada bi pobego da je pametan.“
„Pričaj ti šta hoćeš, ali možda mali zna nešto što mi ne znamo, možda bi mi
trebalo da bežimo.
Da, pomisli Arja. Da, vi bi trebalo da bežite, vi i lord Tivin, i Planina i ser
Adam, i ser Ejmori i glupi ser Lionel, ko god da je, svi bolje bežite, ili će vas moj
brat sve pobiti, on je Stark, on je više vuk nego čovek, a takva sam i ja.
„Lasice!“ Vizov glas puče poput biča. Nije videla odakle se stvorio, ali je
odjednom bio pred njom. „Daj mi to. Gde si do sada?“ On joj zgrabi mač iz ruku i
nadlanicom joj odvali žestok šamar. „Sledeći put da si brža.“
Na tren je ponovo bila vuk, ali je Vizov šamar sve to uništio, i ostavio joj samo
ukus sopstvene krvi u ustima. Zagrizla je jezik kada ju je udario. Mrzela ga je zbog
toga.

„’Oćeš još?“ upita Viz. „I dobićeš, samo pazi. Nećeš ti mene tako drsko da
gledaš. Trk u pivaru i reci Taflberiju da imam dva tuceta burića za njega, ali bolje
da pošalje svoje momke po njih, inače ću naći nekog kome više trebaju. I to brzo
da potrčiš ako večeras’oćeš da jedeš“, viknu, već zaboravivši na obećanog
podgojenog reš pečenog petla. „I nemoj da si se ponovo izgubila, inače ću živu da
te oderem!“
Nećeš, pomisli Arja. Nećeš nikada više. Ali ipak potrča. Mora da su joj stari
bogovi severa vodili korake. Na pola puta do pivare, dok je prolazila ispod
kamenog mosta koji je spajao Udovičinu kulu i Kraljevu lomaču, ona ču grub,
režeći smeh. Rordž izađe iza ugla u društvu tri druga čoveka, s mantikorom ser
Ejmorija našivenom na grudi. Kada je ugleda, on zastade i iskezi se, otkrivajući
usta puna krivih smeđih zuba niže kožnog poveza koji je ponekad nosio da pokrije
rupu u licu. „Jorenova pičkica!“ doviknu joj. „Sad znamo zašto je crno kopile
tebe’telo na Zidu!“ On se ponovo nasmeja, a i ostali s njim. „Gde ti je sada štap?“
iznenada upita Rordž, a osmeh mu nestade isto tako brzo kao što se i pojavio.
„Koliko se sećam, obećo sam ti da te njime pojebem.“ On zakorači ka njoj. Arja
poče da se povlači. „Nisi više tako hrabra, sad kad nisam u lancima, a?“
„Ја sam te spasla.“ Držala se na podobar korak od njega, spremna da pobegne
brzo kao zmija ako pokuša da je zgrabi.
„Reko bi’ da ti za to dugujem još jednu jebačinu. Je li te Joren kar’o u picu, ili
je više volo to tvoje usko dupence?“
„Tražim Džakena“, reče ona. „Nosim poruku.“
Rordž zastade. Nešto u njegovim očima... da li je moguće da se on boji Džakena
H’gara? „Kupatilo. Miči mi se s puta.“
Arja se okrenu i potrča, brza kao jelen, a stopala su joj prosto letela preko
kaldrme, sve do kupatila. Zatekla je Džakena kako leži u kadi, okružen oblacima
pare, dok mu je služavka sipala vodu na glavu. Dugačka kosa, s jedne strane
crvena, s druge bela, padala mu je na ramena, mokra i teška.
Ona se prišunja tiho kao senka, ali on ipak otvori oči. „Ona se šunja na mišjim
nožicama, ali čovek čuje“, reče. Kako je mogao da me čuje? upita se Arja, a činilo
se da je i to čuo. „Čoveku otvorenih ušiju šuštanje kože na kamenu peva glasno kao
ratni rog. Pametne devojčice idu bosonoge.“
„Imam poruku.“ Arja nesigurno odmeri služavku. Kada shvati da ova neće otići,
naže se sve dok joj usta skoro nisu dodirivala njegovo uho. „Viz“, prošapta.
Džaken H’gar ponovo sklopi oči, plutajući opušteno, napola usnuo. „Reci lordu
da će čovek doći kada bude hteo.“ Ruka mu se iznenada pokrenu, isprskavši je
vrelom vodom, i Arja je morade da odskoči da ne bi završila skroz mokra.
Kada je rekla Taflberiju šta Viz poručuje, pivar glasno prokle. „Reci Vizu da
moji momci imaju svoje dužnosti, i reci mu i da je gubavo kopile, i da će se sedam
paklova zalediti pre nego što dobije još jedan rog mog piva. Ima da mi pošalje tu
burad za sat vremena, ili će lord Tivin da čuje za ovo, pazi šta ti kažem.“

Viz je takođe kleo kada mu je Arja prenela poruku, mada je prećutala onaj deo o
gubavom kopiletu. Besneo je i pretio, ali je na kraju sakupio šest ljudi i gunđajući
ih poslao da odnesu burad u pivaru.
Za večeru je te noći bila retka čorba od ječma, crnog luka i mrkve, uz okrajak
bajatog crnog hleba. Jedna od žena odnedavno je spavala u Vizovom krevetu, tako
da je sad dobila i komad buđavog plavog sira, i još krilo onog petla o kojem je Viz
govorio tog jutra. Ostalo je Viz pojeo sam, a mast mu se svetlucajući slivala
između zagnojenih čireva u uglu usana. Ptica je bila skoro gotova kada on diže
pogled s hrane i vide kako Arja zuri. „Lasice, dolazi ovamo.“
Na jednom bataku bilo je još nekoliko zalogaja smeđeg mesa. Zaboravio je, ali
se sada setio, pomisli Arja. Oseti se ružno što je rekla Džakenu da ga ubije. Ona
ustade s klupe i ode do čela stola.
„Video sam da me gledaš.“ Viz obrisa prste o košulju. Onda je zgrabi za grlo
jednom rukom, pa je ošamari onom drugom. „Šta sam ti rekao?“ Ošamari je još
jednom, nadlanicom. „Nemoj mnogo da mi gledaš okolo, ii’ ću sledeći put oko da ti
iskopam i da ga dam svojoj kuji.“ Potom je gurnu, i ona pade na pod. Rub haljine
joj se beše zakačio za ekser u napukloj drvenoj klupi i pocepao se kada je pala.
„То ćeš zakrpiti pre spavanja“, naredi Viz, kidajući poslednje ostatke mesa s petla.
Kada je završio, glasno obliza prste, pa baci kosti svom ružnom pegavom psetu.
„Viz“, šaputala je Arja te noći dok se grbila nad pocepanom haljinom. „Dansen,
Poliver, Srculence Raf“, reče, izgovarajući ime svaki put kada bi provukla koštanu
iglu kroz nebojenu vunu. „Golicač i Pseto. Ser Gregor, ser Ejmori, ser Ilin, ser
Merin, kralj Džofri, kraljica Sersei.“ Upitala se koliko će još morati da spominje
Viza u svojoj molitvi, i utonula u san sanjajući da će sutra, kada se probudi, Viz
biti mrtav.
Međutim, probudio ju je udarac Vizove čizme, baš kao i uvek. Glavnina vojske
lorda Tivina će tog dana izjahati, reče im dok su doručkovali ražani hleb. „Nemoj
da bi neko pomislio kako će ovde biti lako kada jednom moj gospodar Lanister
ode“, upozorio ih je. „Zamak neće da se smanji, to vam obećavam, samo će sad biti
manje ruku da po njemu radi. Vi, lenštine, sada ima da naučite šta to znači rad,
bogami’oćete.“
Ne od tebe. Arja je grickala ražani hleb. Viz se namršti na nju, kao da je
namirisao njenu tajnu. Ona brzo obori pogled na hranu, i nije se više usuđivala da
ga digne.
Bledo svetlo ispunjavalo je dvorište dok se lord Tivin Lanister opraštao od
Harendvora. Arja je gledala sa zasvođenog prozora na sredini Jecajuće kule. Na
njegovom ratnom konju bio je pokrovac od lakirane grimizne krljušti i pozlaćeni
štitnik za glavu s perom na čelu, a lord Tivin je na sebi imao debeli plašt od
hermelina. Njegov brat, ser Kevan, delovao je gotovo jednako veličanstveno. Čak
četiri barjaktara išla su pred njim, noseći ogromne grimizne zastave sa zlatnim
lavovima. Iza Lanistera stupali su njihovi veliki lordovi i kapetani. Barjaci su im

vijorili i igrali u pravom prazniku boja: crveni vo i zlatna planina, purpurni
jednorog i borbeni petlić, prugasti vepar i jazavac, srebrna vretena i dvorska luda,
zvezde i sunca, paun i panter, širit i bodež, crna kapuljača, i plava buba, i zelena
strela.
Na samom kraju išao je ser Gregor Klegani u svom sivom čeličnom oklopu, na
pastuvu jednako besnom kao što mu je i jahač bio. Poliver je jahao kraj njega,
noseći barjak s crnim psom i Džendrijevu rogatu kacigu.
On je bio visok čovek, ali je izgledao kao nedorastao dečak kada je jahao u
senci svoga gospodara.
Drhtaj prođe Arji uz kičmu dok ih je gledala kako prolaze ispod velike kapijske
rešetke Harendvora. Iznenada shvati da je napravila užasnu grešku. Kako sam
glupa, pomisli. Viz nije bio važan, ništa više od Čizvika. Ovo su važni ljudi, oni
koje je trebalo da ubije. Prošle noći je mogla šapatom da ubije svakog od njih,
samo da nije bila toliko besna na Viza što ju je udario i slagao za petla. Lord Tivin,
zašto nisam rekla lord Tivin?
Možda nije bilo kasno da se predomisli. Viz još nije bio ubijen. Ako nađe
Džakena, kaže mu...
Žurno, Arja potrča niz krivudavo stepenište, zaboravljajući na poslove. Čula je
zveket lanaca dok se rešetka sporo spuštala, a njeni šiljci zarivali duboko u
zemlju... a onda još jedan zvuk, vrisak bola i straha.
Desetak ljudi beše stiglo pre nje, mada se niko nije previše približio. Arja se
promigolji kroz njih. Viz je ležao na kaldrmi, grla crvenog i rastrganog, slepih
očiju uprtih u hrpe sivih oblaka. Njegov ružni pegavi pas stajao mu je na grudima,
lapćući krv koja je navirala iz vrata, s vremena na vreme kidajući komade mesa s
mrtvačevog lica.
Konačno neko donese samostrel i ustreli pegavog psa, u trenutku dok je čupao
Vizovo uho.
„Kо bi reko“, ču ona jednog čoveka kako govori. „Imo je tu kuju još otkako je
bila štene.“
„Ovo mesto je prokleto“, reče čovek sa samostrelom.
„То je Harenov duh, eto šta je“, izgovori domaćica Amabela. „Kunem se da
neću ovde da prespavam ni noć više.“
Arja diže pogled s mrtvog čoveka i njegovog mrtvog psa. Džaken H’gar se
naslanjao na zid Jecajuće kule. Kada vide da ga ona gleda, on podiže šaku do lica,
pa nehajno položi dva prsta na obraz.

KEJTLIN
Na dva dana jahanja od Brzorečja, izviđač ih primeti dok su pojili konje na
blatnjavom potoku. Kejtlin nikada pre nije bila toliko srećna što vidi grb s kulama
blizancima kuće Freja.
Kada je zatražila da je povede do njenog strica, on reče: „Crna Riba je otišao na
zapad s kraljem, moja gospo. Martin Rečni umesto njega zapoveda izvidnicima.“
„Shvatam.“ Upoznala je Rečnog u Blizancima; vanbračnog sina lorda Valdera
Freja, ser Pervinovog polubrata. Nije je iznenadilo kada je saznala da je Rob
udario u samo srce lanisterske moći; očigledno je to i smerao kada ju je poslao da
pregovara s Renlijem. „Gde je sada Rečni?“
„Logor mu je na dva sata jahanja odavde, moja gospo.“
„Odvedi nas do njega“, naredi ona. Brijena joj pomože da se vrati u sedlo, pa
krenuše smesta.
„Da li stižeš iz Ljute ćuprije, moja gospo?“ upita izviđač.
„Ne.“ Nije se usudila. Nakon Renlijeve smrti, Kejtlin nije bila sigurna kako će
je dočekati njegova mlada udovica i njeni zaštitnici. Umesto toga je projahala kroz
samo srce rata, kroz plodne rečne zemlje gnevom Lanistera pretvorene u crnu
pustinju, i svake noći su joj izvidnici donosili priče od kojih joj se prevrtalo u
stomaku. „Lord Renli je ubijen“, dodade ona.
„Nadali smo se da je to neka lanisterska laž, ili...“
„Bilo bi dobro da je tako. Moj brat zapoveda u Brzorečju?“
„Da, moja gospo. Veličanstvo je ostavilo ser Edmura da drži Brzorečje i čuva
mu leđa.“
Bogovi, dajte mu snage da to i uradi, pomisli Kejtlin. A i mudrosti. „Ima li sa
zapada glasa od Roba?“
„Nisi čula?“ Čovek je delovao iznenađeno. „Veličanstvo je izvojevalo veliku
pobedu kod Vologaza. Ser Staford je mrtav, vojska mu je razbijena.“
Ser Vendel Menderli kliknu od zadovoljstva, ali Kejtlin samo klimnu glavom.
Sutrašnje nevolje zanimale su je više od jučerašnjih uspeha.
Martin Rečni se beše ulogorio u ljušturu razvaljene utvrde, kraj štale bez krova i
stotinu svežih grobova. On kleknu na jedno koleno kada Kejtlin sjaha.
„Dobrodošla, moja gospo. Tvoj brat nam je naredio da obratimo pažnju na dolazak
tvoje družine, i da vas najhitnije otpratimo za Brzorečje, čim vas sretnemo.“
Kejtlin se nimalo ne dopade kako to zvuči. „Zbog mog oca?“
„Ne, moja gospo. Stanje lorda Hostera nije se promenilo.“ Rečni je bio rumen
čovek, nimalo nalik na svog polubrata. „Samo smo se bojali da kojim slučajem ne
naletite na lanisterske izviđače. Lord Tivin je krenuo iz Harendvora i ide na zapad,
sa svom svojom silom.“
„Ustani.“ reče ona Rečnom, mršteći se. Stanis Barateon će takođe uskoro biti u

pokretu, neka se bogovi smiluju. „Koliko još vremena imamo pre nego što lord
Tivin stigne do nas?“
„Tri dana, možda četiri, teško je reći. Imamo oči uza sve puteve, ali je ipak
bolje ne zadržavati se.“
I nisu. Rečni je brzo digao logor i uzjahao kraj nje, i krenuli su ponovo, sada
njih pedesetak, jašući pod jezovukom, pastrmkom u skoku i tornjevima blizancima.
Njeni ljudi su želeli da čuju više o Robovoj pobedi kod Vologaza, i Rečni im
izađe u susret. „U Brzorečje je došao neki pevač, zove se Rimund Stihotvorac,
spevao je pesmu o boju. Sigurno ćete je čuti večeras, moja gospo.’Vuk u noći’,
tako ju je nazvao taj Rimund.“ On dalje ispriča kako su se ostaci ser Stafordove
vojske povukli ka Lanisgradu. Bez opsadnih mašina nije bilo moguće zauzeti
Livačku stenu, tako da je Mladi Vuk vraćao sad Lanisterima milo za drago za
pustoš koju su ostavili u rečnim zemljama. Lordovi Karstark i Glover krenuli su u
napade uz obalu, ledi Mormont otela je na hiljade grla stoke i sad ih tera ka
Brzorečju, dok je Velidžon zauzeo zlatne rudnike kod Kastamira, Nanovog ponora i
Pendrikovih brda. Ser Vendel se nasmeja. „Nema boljeg načina da izmamiš
Lanistera nego da zapretiš njegovom zlatu.“
„Kako je kralj uspeo da zauzme Zub?“ upita ser Pervin Frej svog polubrata. „То
je snažna i velika utvrda, i zatvara brdski put.“
„Nije ga ni zauzeo. Obišao ga je u noći. Priča se da mu je jezovuk pokazao put,
taj njegov Sivi Vetar. Zver je nanjušila kozju stazu koja vijuga niz klanac, pa gore
ispod litice, krivudav i kamenit put, ali dovoljno širok da ljudi projašu jedan iza
drugoga. Lanisteri u kulama motriljama uopšte ih nisu primetili.“ Rečni spusti glas.
„Neki kažu da je nakon bike kralj iščupao srce Staforda Lanistera i dao ga svom
vuku.“
„Ја ne bih verovala takvim pričama“, reče Kejtlin oštro. „Moj sin nije divljak.“
„Kako ti kažeš, moja gospo. Ipak, zver je to i te kako zaslužila. Taj vam nije
običan vuk. Velidžon kaže da su stari bogovi severa poslali te jezovuke tvojoj
deci.“
Kejtlin se sećala dana kada su joj sinovi našli štence u snegovima poznog leta.
Bilo ih je petoro, troje muških i dvoje ženskih, za petoro zakonite dece kuće
Starka... i šesti, belog krzna i crvenog oka, za Nedovo kopile Džona Snežnog. Nisu
to obični vukovi, pomisli ona. Naravno da nisu.
Te noći, kada su se ulogorili, u šator joj dođe Brijena. „Moja gospo, sada si
bezbedna među svojima, na dan jahanja od bratovljevog zamka. Daj mi dozvolu da
odem.“
Kejtlin nije bila iznenađena. Neugledna mlada žena držala se po strani čitavim
putem, provodeći većinu vremena s konjima, timareći ih i vadeći im kamenje iz
potkovica. Takođe je pomagala Sadu da kuva i čisti divljač, i ubrzo dokazala da je
veoma vešt lovac. Svaki zadatak koji bi joj Kejtlin postavila Brijena je izvršavala
spretno i bez negodovanja, ali nikada nije razgovarala, niti plakala, niti se smejala.

Jahala je s njima svakoga dana i spavala među njima svake noći, a nijednog trena
nije zaista postala jedna od njih.
Bilo je isto i dok je bila s Renlijem, pomisli Kejtlin. Na gozbi, u borbi do
poslednjeg, čak i u Renlijevom paviljonu, sa svojom braćom iz Dugine garde.
Oko nje postoje zidovi viši od zimovrelskih.
„Ako nas napustiš, kuda ćeš poći?“ upita je Kejtlin.
„Nazad“, reče Brijena. „U Krajoluj.“
„Sama.“ To ne beše pitanje.
Široko lice bilo je jezero mirne vode, ne odajući ni traga šta se skriva u
dubinama. „Da.“
„Nameravaš da ubiješ Stanisa.“
Brijena sklopi svoje debele žuljevite prste oko balčaka mača. Mača koji je bio
njegov. „Zaklela sam se. Tri puta sam se zaklela. Čula si me.“
„Jesam“, priznade Kejtlin. Znala je da je devojka sačuvala plašt duginih boja,
nakon što je odbacila ostalu krvavu odeću. Kada su pobegle, morale su da ostave
Brijenine vlastite stvari, i ona je bila prinuđena da se oblači u odeću pozajmljenu
od ser Vendela, pošto niko drugi u njihovoj družini nije imao odevnih predmeta
dovoljno velikih za nju. „Zakletve se moraju održati, slažem se, ali Stanis oko sebe
ima veliku vojsku, i svoje vlastite gardiste, zaklete da ga čuvaju.“
„Ne bojim se njegovih gardista. Nijedan od njih nije bolji od mene. Nije trebalo
da pobegnem.“
„Zar je to ono što te muči, da će neka budala reći da si kukavica?“ Ona uzdahnu.
„Nisi ti kriva za Renlijevu smrt. Hrabro si mu služila, ali ako odlučiš da ga slediš u
zemlju, ne služiš nikome.“ Ona pruži ruku, da je uteši dodirom koliko je to moguće.
„Znam koliko je teško...“
Brijena joj odbi ruku. „Niko to ne zna.“
„Grešiš“, reče Kejtlin oštro. „Svakog jutra kada se probudim setim se da Neda
više nema. Nisam vešta s mačevima, ali ipak svake noći sanjam kako jašem u
Kraljevu Luku i stežem šake oko belog vrata Sersei Lanister, i stežem ga, sve dok
joj lice ne pocrni.“
Lepotica diže oči, jedino na njoj što je bilo istinski lepo. „Ako to sanjaš, zašto
me zadržavaš? Zbog onoga što je Stanis rekao na pregovorima?“
Zar? Kejtlin se osvrnu po logoru. Dva čoveka su čuvala stražu, s kopljima u
rukama. „Naučena sam da dobri ljudi moraju u ovom svetu da se bore protiv zla, a
Renlijeva smrt je van svake sumnje bila zlodelo. Ali sam takođe naučena da
kraljeve stvaraju bogovi, a ne mačevi ljudi. Ako je Stanis naš zakoniti kralj...“
„Nije. Ni Robert nije bio zakoniti kralj, to je i Renli govorio. Džejmi Lanister je
ubio zakonitog kralja, nakon što je Robert na Trozupcu ubio zakonitog
prestolonaslednika. Gde su bogovi tada bili? Bogove nije briga za ljude, ništa više
no što je kraljeve briga za kmetove.“

„Sve dobre kraljeve jeste briga.“
„Lord Renli... veličanstvo, on... on bi bio najbolji kralj, moja gospo, bio je tako
dobar, on...“
„Više ga nema, Brijena“, reče ona, najnežnije što je mogla. „Ostali su Stanis i
Džofri... i moj sin.“
„On neće... nikada se nećete izmiriti sa Stanisom, reci mi? Saviti koleno?
Nećete...“
„Biću iskrena, Brijena. Ne znam. Moj sin možda jeste kralj, ali ja nisam
kraljica... već samo majka koja želi da zaštiti svoju decu, kako god može.“
„Ја nisam stvorena da budem majka. Moram da se borim.“
„Onda se bori... ali za žive, a ne za mrtve. Renlijevi neprijatelji su i Robovi
neprijatelji.“
Brijena se zagleda u zemlju pred sobom i premesti težinu s jedne na drugu nogu.
„Ne poznajem tvog sina, moja gospo.“ Ona diže pogled. „Mogla bih da služim tebi.
Ako me želiš.“
Kejtlin je bila zatečena. „Zašto meni?“
Ovo pitanje kao da zbuni Brijenu. „Pomogla si mi. U paviljonu.... kada su mislili
da sam ja... da sam...“
„Bila si nedužna.“
„Ipak, nisi to morala da uradiš. Mogla si da ih pustiš da me ubiju. Nisam ti ništa
značila.“
Možda nisam htela da budem jedina koja zna mračnu istinu o onome što se
tamo desilo, pomisli Kejtlin. „Brijena, tokom godina sam u svoju službu primila
mnogo gospi plemenitog roda, ali nijednu nalik tebi. Ja nisam ratni zapovednik.“
„Nisi, ali imaš hrabrosti. Možda ne ratničke hrabrosti, ali... ne znam... nekakve
ženske hrabrosti. I sigurna sam, kada kucne čas, da nećeš pokušati da me zadržiš.
Obećaj mi to. Da me nećeš sprečiti da krenem na Stanisa.“
Kejtlin je još čula Stanisa kako govori da će i na Roba doći red. Te reči bile su
kao hladan dah na njenom vratu. „Kada kucne čas, neću te sprečiti.“
Visoka devojka nespretno kleknu, isuka Renlijev dugački mač, i položi joj ga
pred noge. „Onda sam tvoja, moja gospo. Tvoj vazal, ili... šta god želiš da budem.
Štitiću te i savetovati, i daću svoj život za tvoj, ako ustreba. Kunem se pred
bogovima novim i starim.“
„А ja se kunem da će za tebe uvek biti mesta kraj mog ognjišta, i da će za tebe
biti mesa i medovine na mojoj trpezi, i obećavam da od tebe neću tražiti službu
koja će ti okaljati čast. Kunem ti se pred bogovima novim i starim. Ustani.“ Kada
joj je stegla šake, Kejtlin nije mogla da suzdrži osmeh. Koliko sam samo puta
gledala Neda kako prima zakletvu o službi nekog čoveka? Upita se šta bi
pomislio da je sada vidi.
Pregazili su Crveni krak u predvečerje, uzvodno od Brzorečja, kod velikog

rečnog zavoja gde je voda bila blatnjava i plitka. Prelaz je čuvao mešovit odred
strelaca i kopljanika s orlom Malistera na grudima. Kada videše Kejtlinine
barjake, izađoše iza svog naoštrenog kolja i poslaše čoveka na suprotnu obalu, da
prevede njenu družinu. „Samo lagano i oprezno, moja gospo“, upozori je on dok je
uzimao uzde njenog konja. „Vidiš, stavili smo gvozdene šiljke pod vodu, posejali
smo i gvozdene čičke među ovim kamenjem. Tako je na svim gazovima, po
naređenju tvog brata.“
Edmur namerava da se ovde bori. Kada to shvati, ona oseti naglu mučninu, ali
ne reče ništa.
Između Crvenog kraka i Stenovalje pridružiše se reci kmetova koji su išli ka
sigurnosti Brzorečja. Neki su pred sobom terali životinje, drugi vukli kolica, ali su
se svi sklanjali s puta kad Kejtlin projaha kraj njih, kličući joj: „Tuli!“ ili: „Stark!“
Na pola milje od zamka, ona prođe kroz veliki logor gde se grimizni barjak
Blekvuda vijorio iznad lordovog šatora. Lukas je tu napusti da bi potražio svog
oca, lorda Titosa. Ostali nastaviše.
Kejtlin primeti i drugi logor, razvučen uz severnu obalu Stenovalje, sa poznatim
zastavama razigranim na vetru - devica u plesu Marka Pajpera, Derijev orač,
isprepletene crvene i bele zmije Pedža. Svi su bili vazali njenog oca, gospodari
Trozupca. Većina beše napustila Brzorečje pre nje, radi odbrane svojih zemalja.
To što su se vratili moglo je značiti samo da ih je Edmur pozvao natrag. Bogovi,
spasite nas, istina je, on namerava da stupi u bitku s lordom Tivinom.
Nešto tamno visilo je sa zidina Brzorečja, primeti Kejtlin iz daljine. Kada se
približi, vide mrtvace kako vise s kruništa, obešeni za dugačku užad s omčama od
konoplje čvrsto stegnutim oko vratova, lica natečenih i crnih. Vrane ih već behu
našle, ali su im se grimizni plastovi još jasno ocrtavali naspram zidina od peščara.
„Obesili su neke Lanistere“, primeti Hal Molen.
„Lep prizor“, reče veselo ser Vendel Menderli.
„Prijatelji nisu hteli da nas sačekaju“, našali se Pervin Frej. Ostali se
nasmejaše, svi sem Brijene, koja je ne trepćući gledala red mrtvaca, bez reči i
osmeha.
Ako su pogubili Kraljeubicu, onda su i moje kćeri mrtve. Kejtlin obode konja u
kas. Hal Molen i Robin Flint projahaše galopom, dovikujući ka kapijskoj kuli.
Stražari na zidinama su bez sumnje videli njene barjake još ranije, jer se rešetka
diže kada se približiše.
Edmur izjaha iz zamka da je sačeka, okružen trojicom zakletih ljudi njenog oca debeljuškastim kaštelanom ser Dezmondom Grelom, kuće-upraviteljem Ateridisom
Vejnom, i ser Robinom Rigerom, krupnim ćelavim kapetanom garde Brzorečja. Sva
trojica su bili vršnjaci lorda Hostera, ljudi koji su svoje živote proveli u službi
njenog oca. Starci, shvati Kejtlin.
Edmur je na sebi imao plavo-crveni plašt preko tunike s izvezenom srebrnom
ribom. Sudeći po njegovom izgledu, nije se brijao otkad je ona otišla na jug; brada

mu je bila pravi vatreni grm. „Ket, drago mi je što si bezbedno stigla. Kada smo
čuli za Renlijevu smrt, uplašili smo se za tvoj život. A i lord Tivin je krenuo u
pohod.“
„Čula sam. Kako nam je otac?“
„Jednog dana se čini snažnijim, sledećeg...“ On zavrte glavom. „Tražio te je.
Nisam znao šta da mu kažem.“
„Uskoro ću mu otići“, obeća ona. „Ima li vesti iz Krajoluja, nakon Renlijeve
smrti? Ili iz Ljute ćuprije?“ Gavranovi nisu stizali ljudima na drumu, a Kejtlin je
želela da zna šta se tamo desilo nakon što je otišla.
„Iz Ljute ćuprije ništa. Iz Krajoluja, tri ptice od zapovednika odbrane, ser
Kortnija Penrouza, sve sa istom molbom. Stanis ga je opkolio i na kopnu i na moru.
Nudi da stane na stranu onog kralja koji će razbiti opsadu. Boji se za momka, kaže.
Koji bi to momak mogao biti, znate li?“
„Edrik Olujni“, reče im Brijena. „Robertovo kopile.“
Edmur je znatiželjno pogleda. „Stanis se zakleo da garnizon može otići
slobodno, pod uslovom da predaju zamak za dve sedmice i izruče mu momka, ali
ser Kortni to ne prihvata.“
Stavlja sve na kocku zbog nezakonito rođenog momka, koji čak nije ni njegova
krv, pomisli Kejtlin. „Da li ste mu poslali odgovor?“
Edmur odmahnu glavom. „Zašto, kada mu ne možemo ponuditi ni pomoć ni
nadu? A Stanis nam nije neprijatelj.“
Progovori ser Robin Riger. „Moja gospo, možeš li nam reći kako je poginuo
lord Renli? Priče koje smo čuli veoma su čudne.“
„Ket“, reče joj brat, „neki pričaju da si ti ubila Renlija. Drugi tvrde da je to bila
neka južnjakinja.“ Pogled mu se zadrža na Brijeni.
„Moj kralj je ubijen“, reče devojka tiho, „а to nije uradila ledi Kejtlin.
Zaklinjem se na svome maču, pred bogovima starim i novim.“
„Ovo je Brijena od Oporja, kći lorda Selvina Večernje Zvezde, služila je u
Renlijevoj Duginoj gardi“, reče im Kejtlin. „Brijena, čast mi je da te upoznam s
mojim bratom ser Edmurom Tulijem, naslednikom Brzorečja. Njegov
kućeupravitelj Ateridis Vejn. Ser Robin Riger i ser Dezmond Grel.“
„Čast mi je“, reče ser Dezmond. Drugi ponoviše njegove reči. Devojka
pocrvene, posramljena čak i zbog te uobičajene ljubaznosti. Ako ju je Edmur
smatrao za nesvakidašnju gospu, bar je imao pristojnosti da to ne kaže.
„Brijena je bila s Renlijem kada je ubijen, kao i ja“, reče Kejtlin, „ali s tim
nemamo ništa.“ Nije želela da govori o senci, ovde na otvorenom, okružena
ljudima, tako da je mahnula rukom ka telima. „Kо su ovi ljudi koje ste obesili?“
Edmur nelagodno pogleda naviše. „Došli su sa ser Kliosom kada je doneo
kraljičin odgovor na naš mirovni predlog.“
Kejtlin se zaprepasti. „Povešali ste izaslanike?“

„Lažne izaslanike“, reče Renli. „Obavezali su mi se na mir i predali oružje, tako
da sam im dao slobodu kretanja po zamku, i tri noći su jeli moje meso i pili moju
medovinu dok sam razgovarao sa ser Kliosom. Četvrte noći, pokušali su da
oslobode Kraljeubicu.“ On pokaza prstom nagore. „Onaj krupni siledžija ubio je
dvojicu stražara tim svojim golim ručerdama, uhvatio ih je za vratove i smrskao im
lobanje jednu o drugu, dok je onaj mršavi momčić kraj njega otvarao bravu
Lanisterove ćelije komadićem žice, bogovi ga prokleli. Onaj na kraju je bio
nekakav prokleti lakrdijaš. Mojim vlastitim glasom je naredio otvaranje Rečne
kapije. Gardisti se kunu da je tako bilo, Enger, i Delp, i Dugi Lu, sva trojica. Ako
mene pitaš, nije zvučao nimalo nalik meni, ali su voline ipak digle rešetku.“
Baukovo delo, pretpostavljala je Kejtlin; smrdelo je na istu vrstu lukavstva
kakvu je pokazao u Gnezdu sokolovom. Nekada, smatrala bi Tiriona za
najbezopasnijeg Lanistera. Sada nije bila toliko sigurna. „Kako ste ih uhvatili?“
„Ah, desilo se da ja nisam bio u zamku. Prešao sam Stenovalju da, hm...“
„Išao si da se kurvaš. Nastavi s pričom.“
Edmurovi obrazi buknuše i postadoše crveni kao njegova brada. „Bilo je sat do
svanuća, i upravo sam se vraćao. Kada je Dugi Lu video moj čamac i prepoznao
me, konačno se setio da se zapita ko stoji dole i izdaje naređenja, i digao je
uzbunu.“
„Reci mi da je Kraljeubica ponovo uhvaćen.“
„Da, mada ne lako. Džejmi se dokopao mača, ubio Pola Pemforda i ser
Dezmondovog štitonošu Majlsa, i tako teško ranio Delpa da se meštar Vajmen boji
da će i on uskoro umreti. Bilo je to krvavo zamešateljstvo. Na zvuk čelika, neki
drugi crveni plaštovi potrčali su da mu se pridruže, bez obzira na to što su bili
goloruki. Njih sam obesio pored one četvorice koji su ga oslobodili, a ostale sam
bacio u tamnicu. I Džejmija. On nam više neće bežati. Sada je dole u mraku,
lancima prikovan za zid.“
„А Klios Frej ?“
„Kune se da nije znao za plan. Ko može reći govori li istinu? Čovek je pola
Lanister, pola Frej, i težak lažov. Stavio sam ga u Džejmijevu staru ćeliju u kuli.“
„Kažeš da je doneo uslove?“
„Ako tako mogu da se nazovu. Neće ti se dopasti ništa više no meni, veruj mi.“
„Zar ne možemo da se nadamo pomoći s juga, ledi Stark?“ upita Ateridis Vejn,
kućeupravitelj njenog oca. „Те optužbe za rodoskvrnuće... lord Tivin takve uvrede
ne trpi lako. Želeće da spere ljagu s imena svoje kćeri krvlju onoga koji ju je
optužio, lord Stanis to sigurno shvata. On nema izbora, sem da stupi u savez s
nama.“
Stanis je stupio u savez s nekom mnogo većom i mračnijom silom. „Kasnije
ćemo o tome da razgovaramo.“ Kejtlin kasom pređe preko pokretnog mosta,
ostavivši za sobom jezivi niz mrtvih Lanistera. Brat ju je u stopu pratio. Dok su
ujahivali u metež gornjeg dvorišta Brzorečja, golišavo detence istrča pred konje.

Kejtlin žestoko cimnu uzde da ga izbegne, osvrćući se zbunjeno. Stotine kmetova
primljeno je u zamak, i dozvoljeno im je da uz zidove sklepaju skloništa. Njihova
deca vrzmala su se na sve strane, a dvorište je bilo prepuno krava, ovaca i pilića.
„Kо su ovi ljudi?“
„Moj narod“, odgovori Edmur. „Uplašili su se.“
Samo bi moj mili brat primio sva ta beskorisna usta u zamak koji će možda
uskoro biti opsednut. Kejtlin je znala da Edmur ima meko srce; ponekad je mislila
da mu je glava još mekša. Zbog toga ga je volela, ali ipak... „Možemo li poslati
gavrana Robu?“
„On je na pohodu, moja gospo“, odgovori ser Dezmond. „Ptica ne bi znala kako
da ga nađe.“
Ateridis Vejn se nakašlja. „Pre nego što je otišao, mladi kralj nam je naredio da
te po dolasku pošaljemo u Blizance, ledi Stark. Traži od tebe da saznaš nešto više
o kćerima lorda Valdera, kako bi mu pomogla da odabere nevestu kada za to dođe
čas.“
„Daćemo ti sveže konje i zalihe“, obeća joj brat. „Sigurno želiš da se osvežiš
pre...“
„Želim da ostanem“, reče Kejtlin, sjahujući. Nije nameravala da ostavi
Brzorečje i oca na samrti da bi birala suprugu za Roba. Rob hoće da budem na
bezbednom, zbog toga ne mogu da ga krivim, ali mu se izgovor prilično izlizao.
„Dečače!“ pozva ona, i štalski momak dotrča da prihvati uzde njenog konja.
Edmur skoči iz sedla. Iako za glavu viši od nje, za nju će uvek biti mali brat.
„Ket“, reče on ojađeno, „lord Tivin dolazi...“
„On ide na zapad, da brani svoje zemlje. Ako zatvorimo kapije i sakrijemo se
iza zidina, moći ćemo bezbedno da ga gledamo kako prolazi.“
„Ovo je zemlja Tulija“, objavi Edmur. „Ako Tivin Lanister misli da će je preći
bez borbe, nameravam da mu pružim krvav nauk.“
Isti nauk kakav si pružio njegovom sinu? Brat je umeo da joj bude tvrdoglav
kao rečna stena, kada bi mu dirnuli u ponos, ali niko neće brzo zaboraviti kako je
ser Džejmi na krvave komadiće isekao Edmurovu vojsku kada je poslednji put
krenuo u boj. „Ako izađemo na megdan lordu Tivinu, ništa ne možemo da
dobijemo, a sve možemo da izgubimo“, reče Kejtlin oprezno. „Dvorište nije mesto
za raspravljanje o mojim ratnim planovima.“
„Kako želiš. Kuda ćemo da krenemo?“
Bratovljevo se lice smrači. Na tren je pomislio da će se razbesneti na nju, ali
konačno on odbrusi: „Bogošuma. Ako si baš uporna.“
Ona krenu za njim niz galeriju koja je vodila do kapije bogošume. Edmurov bes
uvek je bio potmuo i durljiv. Kejtlin beše žao što ga je povredila, ali je ovo bilo
isuviše važno da bi brinula zbog njegovog ranjenog ponosa. Kada ostadoše sami
pod drvećem, Edmur se okrenu da je pogleda.
„Nemaš dovoljno snage da se suočiš s Lanisterima u otvorenom boju“, reče ona

jednostavno.
„Kada sakupim svu vojsku, imaću osam hiljada pešaka i tri hiljade konjanika“,
odvrati Edmur.
„Što znači da će lord Tivin biti gotovo dvostruko jači.“
„Rob je pobeđivao i sa gorim odnosom snaga“, odgovori Edmur, „а ja imam
plan. Zaboravila si na Ruza Boltona. Lord Tivin ga je porazio na Zelenom kraku,
ali ga nije progonio. Kada je lord Tivin otišao u Harendvor, Bolton je zauzeo
Rubinski gaz i raskršće. Ima deset hiljada ljudi. Poslao sam glas Helmanu Tolhartu
da mu se pridruži s garnizonom koji je Rob ostavio u Blizancima...“
„Edmure, Rob je te ljude ostavio da drže Blizance i postaraju se da nas lord
Valder ne izneveri.“
„I nije nas izneverio“, reče Edmur tvrdoglavo. „Freji su se hrabro borili u
Šaputavoj šumi, a stari ser Stevron je pao kod Vologaza, tako smo čuli. Ser Rimen,
Crni Valder i ostali su s Robom na zapadu, Martin je veoma koristan kao izviđač, a
ser Pervin ti je pomogao da bezbedno stigneš do Renlija. Smilujte se bogovi,
koliko još od njih moramo da tražimo? Rob je veren s jednom od kćeri lorda
Valdera, a čujem da se Ruz Bolton oženio drugom. A zar nisi poslala dva njegova
unuka da budu štićenici u Zimovrelu?“
„Štićenik lako može postati talac, ako ustreba.“ Nije znala za ser Stevronovu
smrt, niti za Boltonovo venčanje.
„Ako imamo taoce, to je dodatni razlog da se lord Valder ne usudi da nas izda.
Boltonu su potrebni Frejevi ljudi, kao i ser Helmanovi. Naredio sam mu da zauzme
Harendvor.“
„То će sigurno biti krvav poduhvat.“
„Da, ali kada zamak jednom padne, lord Tivin neće imati kuda da se povuče.
Moji odredi će braniti gazove Crvenog kraka. Ako napadne preko reke, završiće
kao Regar kada je pokušao da pređe Trozubac. Ako zastane, biće uhvaćen između
Brzorečja i Harendvora, a kada se Rob vrati sa zapada, moći ćemo s njim da
završimo jednom zasvagda.“
Glas njenog brata bio je pun osornog samopouzdanja, ali je Kejtlin shvatila da
žali što je Rob poveo njenog strica Brindena sa sobom na zapad. Crna Riba je bio
veteran stotinu bitaka, a Edmur jedne, i to izgubljene.
„То je dobar plan“, zaključi on. „Lord Titos tako kaže, i lord Džonos. Kada su
se Blekvud i Breken slagali oko bilo čega što nije potpuno sigurno, reci mi?“
„То je možda istina“ Ona se iznenada oseti iscrpenom. Možda greši što mu se
suprotstavlja. Možda je to sjajan plan, a njene zamerke samo ženski strahovi.
Požele da je Ned tu, ili njen stric Brinden, ili... Jesi li pitao oca šta misli?“
„Otac nije u stanju da procenjuje strategije. Pre dva dana je pravio planove za
tvoje venčanje s Brendonom Starkom! Idi i sama ga vidi, ako mi ne veruješ. Plan će
uspeti, Kejtlin, videćeš.“
„Nadam se da je tako, Edmure, zaista se nadam.“ Ona ga poljubi u obraz, da mu

pokaže kako to zaista misli, pa ode da potraži oca.
Lordu Hosteru Tuliju ne beše postalo bolje od kada ga je ostavila - ležao je u
krevetu, oronuo, kože blede i znojave. Odaju je ispunjavao smrad bolesti, zagušljiv
miris, smeša ustajalog znoja i lekova. Kada ona razmače zavese, otac joj tiho
zastenja, a oči mu se otvoriše. Zurio je u nju kao da ne shvata ko je ona i šta želi.
„Oče.“ Ona ga poljubi. „Vratila sam se.“
A tada, kao da ju je prepoznao. „Došla si“, prošapta slabašno, a usne su mu se
jedva kretale.
„Da“, reče ona. „Rob me je bio poslao na jug, ali sam se brzo vratila.“
„Jug... gde... da li je Gnezdo sokolovo južno, mila? Ne sećam se... o, dušo moja,
kako sam se bojao... da li si mi oprostila, dete?“ Suze mu potekoše niz lice.
„Nemaš zbog čega da tražiš oproštaj, oče.“ Ona mu pogladi retku belu kosu i
dodirnu čelo. Groznica je još tinjala duboko u njemu, uprkos svim meštrovim
napicima.
„Tako je bilo najbolje“, prošapta otac. „Džon je dobar čovek, dobar... snažan,
nežan... brinuće se za tebe, hoće... i visokog roda, slušaj me, moraš, ja sam ti otac...
tvoj otac... udaćeš se kad i Ket, hoćeš..
On misli da sam Liza, shvati Kejtlin. Smilujte se bogovi, govori kao da se još
nisam udala.
Očeve ruke zgrabiše njene, trepereći kao dve preplašene bele ptice. „Onaj
balavac... gad mali... ne izgovaraj njegovo ime predamnom, tvoja dužnost... tvoja
majka, ona bi...“ Lord Hoster jauknu kada mu bolni grč prostruja telom. „О,
bogovi, oprostite mi, oprostite mi, oprostite mi. Moj lek...“
A onda se tu stvori meštar Vimen, prinoseći mu čašu usnama. Lord Hoster željno
srknu gusti beli napitak, kao odojče na grudima, i Kejtlin vide kako ga mir ponovo
obuzima. „Sada će zaspati, moja gospo“, reče meštar kada čaša ostade prazna.
Makovo mleko beše ostavilo gust beli trag oko usana njenog oca. Meštar Vimen ga
obrisa rukavom.
Kejtlin više nije mogla da gleda. Hoster Tuli je bio snažan čovek, i ponosit.
Bolelo ju je što ga vidi ovakvog. Ona izađe na balkon. Dole je dvorište bilo
prepuno izbeglica, i halabuke koju su dizali, ali su iza zidina reke tekle čiste i
beskrajne. To su njegove reke, i uskoro će im se vratiti, kada krene na poslednje
putovanje.
Meštar Vimen je izašao za njom. „Moja gospo“, reče on tiho, „ne mogu još dugo
da odlažem kraj. Trebalo bi poslati jahača da dovede njegovog brata. Ser Brinden
bi želeo da bude ovde.“
„Da“, kaza Kejtlin, glasa muklog od bola.
„А možda i ledi Lizu?“
„Liza neće doći.“
„Ako joj budeš lično pisala, možda...“

„Staviću neke reči na papir, ako želiš.“ Pitala se ko je bio taj Lizin „mali gad“.
Najverovatnije neki mladi štitonoša ili vitez bezemljaš... mada je, sudeći po žestini
kojom mu se lord Hoster protivio, možda bio i sin zanatlije, ili niskorođeni šegrt,
čak i pevač. Liza je oduvek previše volela pevače. Ne smem da je krivim. Bez
obzira na plemenitu krv, Džon Erin je bio dvadeset godina stariji od našeg oca.
Kula koju joj je brat odvojio za ličnu upotrebu bila je ista ona koju je u
detinjstvu delila s Lizom. Bilo bi lepo ponovo spavati na perjanom dušeku, s
toplom vatrom u kaminu; kada se odmori, svet će joj delovati manje turobno.
Ali pred odajom ona zateče Ateridisa Vejna kako čeka s dve žene odevene u
sivo, lica sasvim pokrivenih, sem očiju. Kejtlin je odmah znala zašto su tu. „Ned?“
Sestre oboriše poglede. Ateridis reče: „Ser Klios ga je doneo iz Kraljeve Luke,
moja gospo.“
„Odvedite me k njemu“, naredi ona.
Behu ga položili na dugačak sto i pokrili ga barjakom, belim barjakom kuće
Starka sa sivim jezovukom. „Hoću da ga vidim“, reče Kejtlin.
„Samo su kosti ostale, moja gospo.“
„Hoću da ga vidim“, ponovi ona.
Jedna od tihih sestara smače barjak.
Kosti, pomisli Kejtlin. Ovo nije Ned, ovo nije čovek koga sam volela, otac
moje dece. Ruke su mu bile prekrštene preko grudi, prsti obavijeni oko balčaka
nekog dugačkog mača, ali to nisu bile Nedove ruke, tako snažne i pune života.
Obukli su kosti u Nedov ogrtač, fini beli somot s jezovukom na grudima, ali ništa
nije ostalo od tople kože na kojoj je tolike noći spavala, od ruku koje su je grlile.
Glava beše spojena s telom tananom srebrnom žicom, ali jedna lobanja je veoma
nalik na drugu, i u tim praznim dupljama ona nije videla ni traga tamnosivim očima
svoga gospodara, očima koje su umele da budu meke kao magla i tvrde kao kamen.
Njegove oči su dali vranama, priseti se ona.
Kejtlin se okrenu. „Ovo nije njegov mač.“
„Led nam nije vraćen, moja gospo“, reče Ateridis Vejn. „Samo kosti lorda
Edarda.“
„Izgleda da moram da zahvalim kraljici čak i za toliko.“
„Zahvali Bauku, moja gospo. Ovo je njegovo delo.“
Jednog dana ću im svima zahvaliti. „Hvala vam na službi, sestre“, reče Kejtlin,
„ali vam moram dati još jedan zadatak. Lord Edard je bio Stark, i njegove kosti
moraju biti sahranjene ispod Zimovrela.“ Napraviće kip po njemu, kamenu priliku
koja će sedeti u tami s jezovukom kraj nogu i mačem na kolenima. „Postaraj se da
sestre dobiju odmorne konje, i sve ostalo što im treba za put“, reče ona Ateridisu
Vejnu. „Hal Molen će ih otpratiti natrag u Zimovrel, to je njegova dužnost kao
kapetana garde.“ Ona pogleda kosti, sve što je ostalo od njenog gospodara i
ljubavi. „Sada me ostavite, svi. Noćas hoću da budem sama s Nedom.“

Žene u sivom se pokloniše. Tihe sestre ne razgovaraju sa živima, priseti se
Kejtlin tupo, ali neki kažu da mogu da razgovaraju s mrtvima. A kako im je samo
na tome zavidela...

DENERIS
Zavese su je štitile od prašine i vreline ulica, ali je nisu mogle zaštititi od
razočaranja. Deni se umorno pope u nosiljku, potraživši utočište od mora
karčanskih očiju. „Sklanjaj se s puta“, vikao je Jogo na gomilu s konja, pucajući
bičem, „sklanjaj se s puta, sklanjaj se s puta Majci zmajeva!“
Izvaljen na hladnim satenskim jastucima, Ksaro Ksoan Daksos sigurnim i veštim
rukama natoči kao rubin crveno vino u istovetne pehare od žada i zlata, ne prolivši
ni kap, uprkos njihanju nosiljke. „Na licu ti vidim ispisanu duboku tugu, moja vatro
ljubavi.“ On joj pruži pehar. „Da to nije tuga za izgubljenim snom?“
„San je samo odložen, ništa više.“ Denina tesna srebrna ogrlica grebla ju je po
grlu. Ona je otkači i baci u stranu. U ogrlicu je bio ugrađen začarani ametist, za koji
se Ksaro kleo da će je štititi od svih otrova. Čistorođeni su bili ozloglašeni po
davanju otrovnog vina onima koje su smatrali opasnima, ali Deni nisu ponudili ni
čašu vode. Nisu me doživeli kao kraljicu, pomisli ona gorko. Bila sam samo
popodnevna zabava, konjska devojka s neobičnim mezimcem.
Regal zasikta i zari joj oštre crne kandže u golo rame kada Deni pruži ruku da
uzme vino. Namrštivši se, ona ga prebaci na drugo rame, gde je mogao da joj
umesto kože grebe haljinu. Bila je odevena na karćanski način. Ksaro ju je
upozorio da Prestolovani nikada neće saslušati Dotrakinju, tako da se postarala da
pred njih izađe u raskošnoj zelenoj svili, s jednom dojkom otkrivenom, s
posrebrenim sandalama na stopalima i pojasom od crnih i belih bisera oko struka.
Mogla sam i gola da odem, opet mi ne bi pomogli. Možda je i trebalo. Ona otpi
dugačak gutljaj.
Potomci drevnih kraljeva i kraljica Kana, Čistorođeni, zapovedali su
Građanskom stražom i flotom kićenih galija koje su vladale moreuzom. Deneris
Targarjen je želela tu flotu, ili bar jedan njen deo, i nešto njihovih vojnika. Prinela
je tradicionalne žrtve u Hramu sećanja, ponudila tradicionalno mito čuvaru
dugačkog spiska, poslala tradicionalne urme otvaraču vrata, i konačno dobila
tradicionalne plave svilene papuče koje su označavale poziv u Dvoranu hiljadu
prestola.
Čistorođeni su saslušali njene molbe s velikih drvenih sedišta svojih predaka,
koja su se s polukružnih podijuma dizala od mermernog poda do visoko zasvođene
tavanice oslikane prizorima iz prohujalih slavnih dana Karta. Stolice su bile
ogromne, čudesno izrezbarene, sjajne od zlata i ukrašene jaritarom, oniksom,
lapislazulijem i žadom. Svaka je bila drugačija od ostalih, i kao da se svaka trudila
da bude najčudesnija. Ali su ljudi koji su sedeli u njima delovali beživotno i mrtvo,
kao da spavaju. Slušali su ali nisu čuli, niti ih je bilo briga, pomisli ona. Stvarno
su mlečni ljudi. Nisu ni nameravali da mi pomognu. Došli su zato što su bili
radoznali. Došli su zato što im je bilo dosadno, i zmaj na mom ramenu zanimao

ih je više od mene.
„Kaži mi reči Čistorođenih“, zatraži Ksaro Ksoan Daksos. „Reci mi kakvim su
to rečima toliko rastužili kraljicu moga srca.“
„Odbili su me.“ Vino je imalo ukus nara i vrelih letnjih dana. „Rekli su to veoma
ljubazno, naravno, ali ispod svih tih ljupkih reči, bilo je to ipak odbijanje.“
„Da li si im laskala?“
„Besramno.“
„Da li si plakala?“
„Zmajeva krv ne plače“, reče ona prkosno.
Ksaro uzdahnu. „Trebalo je da plačeš.“ Karćani su plakali često i lako; to se
smatralo odlikom civilizovanog čoveka. „Ljudi koje smo kupili, šta su oni rekli ?“
„Matos nije rekao ništa. Vendelo je pohvalio moj govor. Prepodobni me je
odbio zajedno s ostalima, ali je posle plakao.“
„Avaj, Karćani su tako bezverni.“ Sam Ksaro nije bio od Čistorođenih, ali joj je
rekao koga da podmiti i koliko da ponudi. „Plači, plači zbog neverstva ljudi.“
Deni bi radije plakala zbog svog zlata. Za mito koje je dala Matosu Malaravanu,
Vendelu Kar Ditu i Egonu Emerosu Prepodobnom mogla je da kupi brod, ili pak
odred najamnika. „А da pošaljem ser Džoru da zatraži povratak mojih darova?“
„А da Žalosni čovek dođe u moju palatu jedne noći i ubije te na spavanju?“ reče
Ksaro. Žalosni ljudi su bili drevno sveto bratstvo plaćenih ubica, koje je ime
dobilo po tome što bi žrtvama prošaputali: „Tako mi je žao“, pre nego što bi ih
ubili. Karćani su izuzetno pazili na učtivost. „Mudro se govori da je lakše pomusti
Kamenu kravu iz Farosa nego izmamiti zlato od Čistorođenih.“
Deni nije znala gde je Faros, ali joj se činilo da je Kart pun kamenih krava.
Trgovački prinčevi, čudesno bogati zahvaljujući prometu između dva mora, delili
su se na tri ljubomorne stranke: Drevni esnaf nakupaca začina, Turmalinsko
bratstvo i Trinaestoricu, kojoj je pripadao i Ksaro. Svaka se borila za prevlast nad
ostalim dvema, a sve tri su se neprekidno takmičile s Čistorođenima. A nad svima
su se nadvijali volšebnici, plavih usana i strašnih moći, retko viđani ali izvor
velikog straha.
Bez Ksara bi bila izgubljena. Zlato koje je protraćila da otvori vrata Dvorane
hiljadu prestola bilo je mahom proizvod trgovčeve velikodušnosti i britkog uma.
Dok se glasina o živim zmajevima pronosila istokom, sve više tragača dolazilo je
da sazna da li je priča istinita - i Ksaro Ksoan Daksos se postarao da i moćni i
smerni ostave neki dar Majci zmajeva.
Potočić koji je on započeo ubrzo je narastao u bujicu. Kapetani karavana
donosili su čipku iz Mira, kovčege šafrana iz Ji Tija, jantar i zmajstaklo iz Ašaija.
Trgovci su nudili vreće novaca, kujundžije prstenje i lance. Svirači su joj svirali,
akrobate se premetale, a žongleri žonglirali, dok su je bojadžije oblačile u boje za
koje ranije nije ni znala da postoje. Dvojica Džogos Naja poklonili su joj jednog
svog prugastog zorsa, crnog i belog, i žestokog. Jedna udovica joj je donela osušeni

leš svog muža, pokriven korom od srebrnih listića; za takve ostatke se verovalo da
poseduju veliku moć, posebno ako je pokojnik, kao ovaj, bio čarobnjak. A
Turmalinsko bratstvo joj je dalo krunu iskovanu u obliku troglavog zmaja; repovi
su bili od žutog zlata, krila od srebra, glave od žada, slonovače i oniksa.
Kruna je bila jedini dar koji je zadržala. Ostalo je prodala, da sakupi bogatstvo
koje je protraćila na Čistorođene. Ksaro je bio za to da proda i krunu - kleo se da
će joj Trinaestorica obezbediti mnogo lepšu - ali je Deni to zabranila. „Viseris je
prodao krunu moje majke i ljudi su ga zvali prosjakom. Ja ću ovu zadržati, da me
ljudi zovu kraljicom.“ I tako je i postupila, mada ju je glava bolela od njene težine.
Pa ipak, iako sam krunisana, i dalje sam prosjakinja, pomisli Deni. Postala
sam najnakićenija prosjakinja na svetu, ali ipak prosjakinja. To joj je bilo
odvratno, kao što je sigurno bilo i njenom bratu. Sve te godine bežanja od grada
do grada, tek korak ispred Uzurpatorovih noževa, moljakanja pomoći od arhonta
i prinčeva i magistera, kupovanje hrane laskanjem. Mora da je znao kako su mu
se izrugivali. Nije ni čudo što je postao tako besan i ogorčen. Na kraju je od toga
poludeo. I meni će se desiti isto, ako ne budem pazila. Deo nje želeo je samo da
povede svoj narod nazad u Ves Toloro i natera mrtvi grad da procveta. Ne, to je
poraz. Imam nešto što Viseris nikada nije imao. Imam zmajeve. Sa zmajevima,
sve je sasvim drugačije.
Ona pogladi Regala. Zeleni zmaj joj sklopi zube oko dlana i snažno gricnu.
Napolju, veliki grad je žamorio i zujao i vrio, sve njegove hiljade glasova
izmešane u jedan zvuk, nalik na šum mora. „Sklanjajte se s puta, Mlečni ljudi,
sklanjajte se s puta Majci zmajeva“, vikao je Jogo, i Karćani su se sklanjali, mada
su za to volovi možda bili zaslužniji od njegovog glasa. Kroz zanjihane zavese,
Deni bi ga povremeno videla u sedlu sivog pastuva. S vremena na vreme bi bičem
srebrne držalje, koji mu je ona darovala, ošinuo nekog vola. Ago ju je čuvao s
druge strane, dok je Rakaro jahao na začelju povorke, tražeći na licima gomile bilo
kakav znak opasnosti. Ser Džoru je tog dana ostavila da čuva njene druge zmajeve;
izgnani vitez se čitavoj toj budalaštini protivio od samog početka. On nikome ne
veruje, pomisli ona, i to možda s dobrim razlogom.
Kada Deni diže pehar da otpije, Regal onjuši vino i povuče glavu unazad,
sikćući. „Zmaj ti ima dobar nos.“ Ksaro obrisa usne. „Vino je prosečno. Priča se
da na drugoj obali Žadnog mora prave tako čarobno zlatno vino da se nakon samo
jednog gutljaja čoveku sva ostala vina čine kao sirće. Hajde da mojom barkom za
uživanje krenemo da ga nađemo, ti i ja.“
„Najbolja vina na svetu prave se na Senici“, reče Deni. Lord Redvin se borio za
njenog oca protiv Uzurpatora, to je pamtila, jedan od nekolicine koji su ostali verni
do kraja. Da li će se boriti i za mene? Nakon tolikih godina, to nije mogla znati.
„Pođi sa mnom na Senicu, Ksaro, i probaćeš najbolja vina u životu. Ali moraćemo
da putujemo u ratnom brodu, ne u barci za uživanje.”
„Ја nemam ratnih brodova. Rat je loš za posao. Mnogo sam ti puta rekao: Ksaro

Ksoan Daksos je čovek koji voli mir.“
Ksaro Ksoan Daksos je čovek koji voli zlato, pomisli ona, a zlatom će mi
kupiti sve brodove i mačeve koji mi trebaju. „Nisam od tebe tražila da digneš mač,
već samo da mi pozajmiš svoje brodove.“
On se skromno osmehnu. „Trgovačkih brodova imam nekoliko, to je istina. Ko
može reći koliko? Jedan možda baš sada tone, u nekom olujnom kutku Letnjeg
mora. Sutra će drugi naleteti na pirate. Narednog dana, neki moj kapetan će
pogledati bogatstva u brodskom skladištu i pomisliti: Sve bi to trebalo da
pripadne meni. Takve su opasnosti trgovine. Zapravo, što duže pričamo, veći su
izgledi da imam sve manje brodova. Svakog trena sam sve siromašniji.”
„Daj mi brodove, i učiniću te ponovo bogatim.“
„Udaj se za mene, blistava svetlosti, i jedri brodom moga srca. Noću ne mogu da
spavam od misli o tvojoj lepoti.“
Deni se osmehnu. Ksarovi nakićeni izlivi strasti su je zabavljali, ali mu je
ponašanje bilo u suprotnosti s rečima. Dok je ser Džora jedva uspevao da otrgne
oči od njene gole dojke kada joj je pomagao da se popne u nosiljku, Ksaro kao da
je uopšte nije ni primećivao, čak ni u tako zbijenom prostoru. A videla je i prelepe
dečake koji su okruživali trgovačkog princa, i trčkarali po njegovoj palati u
svilenim odoricama. „Umilno zboriš, Ksaro, ali iz tvojih reči izbija još jedno
odbijanje.“
„Taj Gvozdeni presto o kome govoriš zvuči čudovišno hladno i tvrdo. Ne mogu
da podnesem pomisao na nazubljene oštrice kako seku tvoju milu kožu.“ Zbog
dragulja u nosu, Ksaro je ličio na neku neobičnu svetlucavu pticu. On prezrivo
odmahnu dugačkim, otmenim prstima. „Neka ovo bude tvoje kraljevstvo,
najčudesnija kraljice, a ja tvoj kralj. Daću ti presto od zlata, ako želiš. Kada se
zasitimo Karta, putovaćemo po Ji Tiju i tražićemo sanjalački grad pesnika, da
pijemo vino mudrosti iz lobanje mrtvaca.“
„Nameravam da otplovim za Vesteros, i pijem vino osvete iz lobanje
Uzurpatora.“ Ona počeška Regala ispod oka, i njegova smaragdnozelena krila se
raširiše na tren, uskovitlavši mrtvi vazduh u nosiljci.
Jedna savršena suza skliznu niz obraz Ksara Ksoana Daksosa. „Zar te ništa neće
odvratiti od te ludosti?“
„Ništa“, reče ona, želeći da je sigurna onoliko koliko zvuči. „Ako bi mi svako
od Trinaestorice pozajmio deset brodova...“
„Imala bi stotinu i trideset brodova, ali ne i posadu da njima jedri. Pravednost
tvog cilja običnim ljudima Karta ništa ne znači. Zašto bi moje mornare zanimalo ko
sedi na prestolu nekog kraljevstva na kraju sveta?“
„Probudiću im zanimanje novcem.“
„Kojim novcem, mila zvezdo moga neba?“
„Zlatom koji donose tragači.“
„То možeš da uradiš“, priznade Ksaro, „ali toliko zanimanje će te skupo koštati.

Moraćeš da ih platiš mnogo više od mene, a čitav se Kart smeje mojoj rasipničkoj
velikodušnosti.“
„Ako Trinaestorica ne žele da mi pomognu, možda bi trebalo da se za pomoć
obratim Esnafu nakupaca začina ili Turmalinskom bratstvu?“
Ksaro nemarno sleže ramenima. „Oni ti neće dati ništa sem laskanja i laži.
Nakupci začina su lažovi i hvalisavci, a Bratstvo je puno gusara.“
„Onda moram poslušati Pjata Prija i otići volšebnicima.“
Trgovački princ se naglo ispravi. „Pjat Pri ima plave usne, i s pravom se kaže
da plave usne izgovaraju samo laži. Poslušaj mudrost onoga ko te voli. Volšebnici
su mračni stvorovi koji jedu prašinu i piju senke. Neće ti ništa dati. Nemaju šta da
ti daju.“
„Ne bi mi trebala čarobnjačka pomoć kada bi mi moj prijatelj Ksaro Ksoan
Daksos dao ono što tražim.“
„Dao sam ti svoj dom i svoje srce, zar ti oni ništa ne znače? Dao sam ti
miomirise i narove, majmune akrobate i ljute guje, svitke iz izgubljene Valirije,
glavu idola i zmijino stopalo. Dao sam ti ovu nosiljku od abonosa i zlata, i
istovetne volove da je nose, jednog belog kao slonovača i jednog crnog kao ahat,
rogova optočenih draguljima.”
„Da“, reče Deni. „Ali sam ja želela brodove i vojnike.”
„Zar ti nisam dao vojsku, najlepša među ženama? Hiljadu vitezova u sjajnim
oklopima.”
Oklopi su bili od srebra i zlata, sami vitezovi od žada i berila, i oniksa i
turmalina, od jantara, i opala, i ametista, svaki visok kao njen mali prst. „Hiljadu
ljupkih vitezova”, reče ona, „ali njih moji neprijatelji ne moraju da se boje. A
volovi me ne mogu prevesti preko vode, ja - zašto se zaustavljamo?” Volovi su
primetno počeli da usporavaju.
„Kalisi“, pozva Ago kroz zavese kada nosiljka uz trzaj stade. Deni se diže na
lakat da proviri. Bili su na rubu bazara, a put pred njima zatvarao je neprekidan zid
ljudi. „Šta to gledaju?”
Jogo joj prijaha. „Vatrenčarobnjaka, kalisi.“
„Hoću da vidim.”
„Onda moraš.” Dotrak joj pruži ruku. Ona je prihvati, i on je diže na svog konja
i posadi je pred sebe, odakle je mogla da vidi iznad glava gomile. Vatrenčarobnjak
je u vazduhu stvorio lestvice, pucketave narandžaste lestvice od uskovitlanog
plamena koje su se same od sebe dizale sa tla bazara, i pružale se ka visokom
krovu.
Većina posmatrača, primeti ona, nisu bili iz grada: videla je mornare s
trgovačkih brodova, trgovce pristigle karavanima, prašnjave ljude došle iz crvene
pustoši, lutajuće vojnike, zanatlije, trgovce robovima. Jogo je rukom obujmi oko
struka i nagnu se bliže. „Mlečni ljudi ga se klone. Kalisi, vidiš li devojku sa
čojanom kapom? Tamo, iza debelog sveštenika. Ona je...”

„...secikesa”, završi Deni. Ona nije bila razmažena gospa, slepa za takve stvari.
Videla je mnoge secikese na ulicama Slobodnih gradova tokom godina koje je
provela s bratom, bežeći od uzurpatorovih najmljenih noževa.
Čarobnjak je bajao, širokim zamasima ruku terao je plamenove sve više i više.
Dok su posmatrači izvijali šije nagore, secikese su se probijale između zbijenih
tela, s malim sečivima skrivenim u dlanovima. Jednom rukom su bogate lišavali
novčića, dok su drugom pokazivali uvis.
Kada su vatrene lestvice dosegle visinu od četrdeset stopa, čarobnjak skoči
unapred i uze da se penje uz njih, hitro poput majmuna. Svaka dotaknuta prečaga
rasipala se pod njim, ostavljajući za sobom tek pramičak srebrnastog dima. Kada
stiže do vrha, lestvica nestade, a i njega.
„Dobar trik“, reče Jogo zadivljeno.
„Nije trik“, reče neka žena na Zajedničkom jeziku.
Deni ne beše primetila Kaiti u gomili, ali je ona tu stajala, očiju vlažnih i sjajnih
ispod neumoljive crvene lakirane maske. „Šta hoćeš da kažeš, moja gospo?“
„Pre pola godine, taj čovek je jedva mogao da probudi vatru iz zmajstakla. Imao
je nešto malo veštine s prahovima i divljom vatrom, dovoljno da opčini gomilu dok
mu secikese rade. Mogao je da hoda preko vrelog uglja i u vazduhu stvara upaljene
ruže, ali nije mogao da se nada da će se popeti vatrenim lestvicama, ništa više nego
što običan ribar može da se nada da će mrežom uhvatiti džinovsku sipu.“
Deni nelagodno pogleda ka mestu gde su do malopre bile lestvice. Sada čak ni
dima više nije bilo, i gomila se razilazila, ljudi su kretali svojim poslom. Još koji
tren, i nekolicina će shvatiti da su im kese prazne. „А sada?“
„А sada mu je moć porasla, kalisi. A ti si joj izvor.“
„Ја?“ Ona se nasmeja. „Kako to?“
Žena joj priđe i položi dva prsta na članak. „Ti si Majka zmajeva, nisi li?“
„Jeste, i okot senki ne sme da je dodiruje.“ Jogo držaljem biča odgurnu Kaitine
prste.
Žena zakorači unazad. „Moraš brzo napustiti ovaj grad, Deneris Targarjen, ili ti
nikada neće dozvoliti da iz njega odeš.“
Deni je članak još brideo na mestu gde ju je Kaiti dodirnula. „Kuda bi ti želela
da pođem?“ upita.
„Da bi stigla na sever, moraš putovati na jug. Da bi stigla na zapad, moraš ići na
istok. Da ideš napred, moraš ići unazad, a da dodirneš svetlo, moraš proći ispod
senke.“
Ašai, pomisli Deni. Hoće da idem u Ašai. „Hoće li mi Ašajani dati vojsku?“
htela je da zna. „Hoće li u Ašaiju za mene biti zlata? Hoće li biti brodova? Šta to
postoji u Ašaiju čega nema u Kartu?“
„Istina“, reče žena s maskom. I poklonivši se, nestade u gomili. Rakaro se
prezrivo osmehnu kroz svoje dugačke crne brke. „Kalisi, bolje je da čovek proguta
škorpiju nego da veruje nakotu senki, koji se ne usuđuje da pokaže svoje lice pod

suncem. To je znano.“
„Znano je“, složi se Ago.
Ksaro Ksoan Daksos je s jastuka posmatrao čitav razgovor. Kada se Deni vrati u
nosiljku kraj njega, on reče: „Tvoji divljaci su mudriji nego što znaju. Istine koje
Ašajani gomilaju sigurno te neće nasmejati.“ Onda joj pruži još čašu vina i poče da
govori o ljubavi i požudi, i ostalim beznačajnostima, čitavim putem do vile.
U tišini svojih odaja, Deni skide raskošnu odoru i obuče široku haljinu od
purpurne svile. Zmajevi joj behu ogladneli, tako da ona isecka zmiju i ispeče
komade na mangalama. Rastu, shvati ona dok ih je gledala kako se otimaju oko
pocrnelog mesa. Mora da su dvostruko teži nego što su bili u Ves Toloru. Pa ipak,
proći će godine pre nego što budu dovoljno veliki za rat. A moraju biti i obučeni,
ili će mi opustošiti kraljevstvo. Bez obzira na svoju targarjensku krv, Deni nije
imala predstavu kako da dresira zmaja.
Ser Džora Mormont joj dođe dok je sunce zalazilo. „Čistorođeni su te odbili?“
„Kao što si i rekao da će biti. Dođi, sedi, posavetuj me.“ Deni ga povuče dole
na jastuke kraj sebe, a Jiki donese zdelu punu purpurnih maslina i luka natopljenog
vinom.
„U ovom gradu nećeš naći pomoć, kalisi.“ Ser Džora palcem i kažiprstom uze
maslinu. „Svakog dana sam u to sve ubeđeniji. Čistorođeni ne vide dalje od zidina
Karta, a Ksaro...“
„Ponovo me je zaprosio.“
„Da, a znam i zašto.“ Kada se vitez namršti, teške crne obrve mu se spojiše
iznad duboko usađenih očiju.
„Sanja me, i danju i noću.“ Ona se nasmeja.
„Oprosti mi, moja kraljice, ali on sanja o tvojim zmajevima.“
„Ksaro me uverava da u Kartu muškarac i žena zadržavaju svoje sopstvene
imovine nakon braka. Zmajevi su moji.“ Ona se osmehnu kada Drogon dođe
skačući i leteći preko mermernog poda da bi se sklupčao na jastuku pored nje.
„То je tačno, ali nije i cela istina, postoji nešto što nije spomenuo. Karćani
imaju čudan svadbeni običaj, moja kraljice. Na dan svog spajanja, žena može od
muža da zatraži dokaz ljubavi. Šta god da poželi od njegovih zemaljskih dobara, on
joj to mora dati. A on može isto da zatraži od nje. Sme da se traži samo jedno, ali
šta god da je, ne sme se odbiti.“
„Jedno“, ponovi ona. „А ne sme se odbiti?“
„S jednim zmajem, Ksaro Ksoan Daksos bi vladao ovim gradom, ali nama jedan
brod neće mnogo pomoći.“
Deni gricnu luk i utonu u žalostive misli o ljudskoj neiskrenosti. „Na putu iz
Dvorane hiljadu prestola, prošli smo kroz bazar“, reče ona ser Džori. „Sreli smo
Kaiti.“ Ona mu ispriča za vatrenčarobnjaka i plamene lestvice, i za reči žene u
crvenoj masci.

„Da budem iskren, voleo bih da odemo iz ovog grada“, reče vitez kada ona
završi. „Ali ne za Ašai.“
„Kuda, onda?“
„Na istok“, reče on.
„Već sam i ovde pola sveta daleko od svog kraljevstva. Ako odem dalje na istok
možda nikada neću ni naći put kući za Vesteros.“
„Ako kreneš na zapad, stavićeš svoj život na kocku.“
„Kuća Targarjena ima prijatelje u Slobodnim gradovima“, podseti ga ona.
„Iskrenije prijatelje od Ksara ili Čistorođenih.“
„Ako misliš na Ilirija Mopatisa, nisam baš siguran. Za dovoljno zlata, Ilirio bi te
brzo prodao kao roba.“
„Moj brat i ja smo bili gosti u Iliriovoj vili bezmalo pola godine. Da je
nameravao da nas proda, mogao je to tada da uradi.“
„I jeste te prodao“, reče ser Džora. „Kalu Drogu.“
Deni pocrvene. On je bio pravu, ali joj se nije dopala oštrina kojom je to rekao.
„Ilirio nas je zaštitio od Uzurpatorovih noževa, i verovao je u opravdanost ciljeva
mog brata.“
„Ilirio ne veruje da su bilo čiji ciljevi opravdani, sem njegovi vlastiti.
Proždrljivci su po pravilu pohlepni ljudi, a magisteri su prepredeni. Ilirio Mopatis
je oboje. Šta zaista znaš o njemu?“
„Znam da mi je dao zmajeva jaja.“
On prezrivo frknu. „Da je znao da će se izleći, verovatno bi sam sedeo na
njima.“
To je natera da se osmehne i protiv svoje volje. „О, u to ne sumnjam, ser. Ilirija
poznajem bolje nego što misliš. Bila sam dete kada sam otišla iz njegove vile u
Pentosu da se udam za moje sunce i zvezde, ali nisam bila ni slepa ni gluva. A sada
nisam dete.“
„Čak i da je Ilirio prijatelj kakav zamišljaš da jeste“, reče vitez tvrdoglavo, „on
nije dovoljno moćan da te sam postavi na presto, ništa više nego što je mogao da
postavi tvog brata.“
„On je bogat“, reče ona. „Možda ne toliko bogat kao Ksaro, ali dovoljno bogat
da mi unajmi brodove, kao i ljude.“
„Najamnici mogu biti korisni“, priznade ser Džora, „ali presto svoga oca nećeš
osvojiti s ološem iz Slobodnih gradova. Ništa neće ujediniti rascepkano
kraljevstvo tako brzo kao tuđinska armija na njegovom tlu.“
„Ја sam im istinska kraljica“, pobuni se Deni.
„Ti si strankinja koja namerava da se iskrca na njihovim obalama s vojskom
stranaca, koji čak ni ne govore Zajednički jezik. Gospodari Vesterosa te ne znaju, i
imaju sve razloge da te se boje i da ti ne veruju. Moraš ih pridobiti pre nego što
isploviš. Bar nekolicinu.“

„А kako to da uradim ako krenem na istok, kao što me savetuješ?“
On pojede maslinu i ispljunu košticu na dlan. „Ne znam, veličanstvo“, priznade,
„ali znam da što duže ostaješ na jedom mestu, to tvojim neprijateljima postaje lakše
da te nađu. Ime Targarjen ih još plaši, toliko da su poslali čoveka da te ubije kada
su čuli da si trudna. Šta li će tek učiniti kada saznaju za tvoje zmajeve?“
Drogon joj se beše sklupčao pod rukom, vruć kao kamen koji je čitav dan upijao
sunčevu vrelinu. Regal i Viserion su se otimali oko komada mesa, gurajući se
krilima, dok im je dim šištao iz nozdrva. Moja besna deca, pomisli ona. Ništa im
se ne sme dogoditi. „Kometa me je s razlogom dovela u Kart. Nadala sam se da ću
tu naći vojsku, ali izgleda da neće biti tako. Šta drugo preostaje, pitam se?“ Bojim
se, shvati ona, ali moram biti hrabra. „Sutra ujutro, moram otići Pjatu Priju.“

TIRION
Devojčica nije ni suzu pustila. Koliko god mlada, Mirsela Barateon bila je
rođena princeza. I Lanister, uprkos prezimenu, podseti se Tirion, Džejmijeva krv
isto koliko i Serseina.
Naravno, osmeh joj je bio pomalo drhtav kada su je braća ostavila na palubi
Hitromorja, ali je devojčica znala šta treba reći, i rekla je to hrabro i
dostojanstveno. Kada je došao čas rastanka, princ Tomen je plakao, a Mirsela ga je
tešila.
Tirion je posmatrao rastanak s visoke palube Buzdovana kralja Roberta, velike
ratne galije od četiri stotine vesala. Robov buzdovan, kako su ga njegovi veslači
zvali, biće najjači brod u Mirselinoj pratnji. Lavlja zvezda, Smeli vetar i Ledi
Lijena isploviće s njim.
Tirionu se nikako nije sviđalo što šalje tako velik deo njihove ionako
nedovoljne flote, desetkovane gubitkom svih onih brodova koji su otplovili s
lordom Stanisom na Zmajkamen da se nikada ne vrate, ali Sersei nije htela da čuje
ni za šta manje. Možda je bila mudra. Ako devojku zarobe pre nego što stigne u
Sunčevo koplje, Dornski savez raspašće se u paramparčad. Do sada Doran Martel
nije uradio ništa sem što je pozvao svoje barjake. Kada jednom Mirsela bude na
bezbednom u Bravosu, obećao je da će pokrenuti svoju vojsku na visoke prevoje,
gde će ta pretnja naterati neke krajinske gospodare da razmisle kome su zapravo
odani, a Stanisa možda da ne krene tako brzo na sever. To je, međutim, bila obična
varka. Marteli neće stupiti u bitku, osim ako sama Dorna ne bude napadnuta, a
Stanis nije bio budala da uradi tako nešto. Mada neki njegovi vazali možda jesu,
pomisli Tirion. O tome bi trebalo da razmislim.
On se nakašlja. „Znaš svoja naređenja, kapetane.“
„Znam, moj gospodaru. Pratićemo obalu, uvek ćemo se držati kopna, sve dok ne
stignemo do Rta slomljenih klešta. Odatle ćemo krenuti preko Uskog mora za
Bravos. Ni pod kojim izgovorom se nećemo približiti Zmaj- kamenu.“
„А ako vas naši dušmani ipak zaskoče?“
„Ako to bude jedan brod, oteraćemo ih i uništiti. Ako ih bude više, Smeli Vetar
će se približiti do Hitromorja da ga zaštiti dok se ostatak flote bori.“
Tirion klimnu glavom. Ako dođe do najgoreg, Hitromorje bi trebalo da bude u
stanju da pobegne progoniocima. Mala lađa velikih jedara bila je brža od bilo kog
postojećeg ratnog broda, tako je bar tvrdio njen kapetan. Kada Mirsela jednom
stigne u Bravos, biće na sigurnom. Slao je ser Arisa Oukharta kao njenog zakletog
štita, i najmio je Bravošane da je odvedu dalje, do Sunčanog koplja. Čak će i lord
Stanis oklevati da probudi gnev najvećeg i najmoćnijeg slobodnog grada.
Putovanje iz Kraljeve Luke za Dornu preko Bravosa sigurno nije bilo
najneposrednije, ali jeste bilo najbezbednije... ili se on bar tako nadao.

Kad bi lord Stanis znao za ovo putovanje, ne bi mogao da izabere bolju
priliku da pošalje svoju flotu na nas. Tirion se osvrnu ka mestu gde se Crnobujica
ulivala u Crni zaliv i oseti olakšanje što na širokom zelenom obzorju nije bilo ni
traga jedrima. Po poslednjem izveštaju, barateonska flota još je bila usidrena kod
Kraj oluja, gde je ser Kortni Penrouz i dalje u ime mrtvog Renlija prkosio opsadi.
U međuvremenu, Tirionove kule s čekrcima bile su tri četvrt dovršene. Čak su i
sada ljudi dizali i postavljali teške kamene blokove, bez sumnje ga kunući što ih
tera da rade na praznik. Neka kunu. Još dve nedelje, Stanise, to je sve što mi treba.
Dve nedelje, i biće gotovo.
Tirion je gledao kako mu sestričina kleči pred prvoobrednikom kako bi primila
blagoslov za putovanje. Sunčevi zraci prelamali su se u njegovoj kristalnoj kruni i
rasipali duge po Mirselinom dignutom licu. Usled buke s reke bilo je nemoguće
čuti reči molitve. Nadao se da bogovi imaju oštrije uši. Prvoobrednik je bio debeo
kao vepar, umišljeniji i blagoglagoljiviji čak i od Piselija. Dosta, starče,
završavaj s tim, pomisli Tirion razdraženo. Bogovi imaju pametnija posla nego
tebe da slušaju. Baš kao i ja.
Kada se napokon mrmljanje i šaputanje okončalo, Tirion se oprosti od kapetana
Robovog buzdovana. „Dovedi moju sestričinu bezbedno u Bravos, i na povratku će
te čekati viteška titula“, obeća on.
Dok je silazio na kej niz strmi mostić, Tirion je na sebi osećao neprijateljske
poglede. Galija se blago ljuljuškala, a od tog pokretanja njegovo geganje izgledalo
je gore nego ikad. Kladim se da bi voleli da se nasmeju. Niko se nije usuđivao, ne
otvoreno, mada je čuo mrmljanje pomešano sa škripom drveta i konopaca i
zapljuskivanjem talasa. Ne vole me, pomisli on. Pa, nije ni čudo. Ja se dobro
hranim i ružan sam, a oni gladuju.
Bron ga otprati kroz gomilu, da se pridruži sestri i njenim sinovima. Sersei se na
njega ni ne osvrnu, radije osmesima obasipajući njihovog rođaka. Gledao je kako
opčinjava Lansela očima zelenim poput onog smaragda na ogrlici oko njenog
tankog belog vrata, pa dozvoli sebi jedan mali lukav osmeh. Znam tvoju tajnu,
Sersei, pomisli. Sestra mu je u poslednje vreme često pozivala prvoobrednika, da
zatraži blagoslove bogova za predstojeću borbu protiv Stanisa... ili je bar želela da
on u to veruje. Zapravo, nakon svake kratke posete Velikom obredištu Belorovom,
Sersei bi obukla jednostavan smeđi putnički plašt, i odšunjala se da se vidi s
izvesnim vitezom bezemljašem po imenu ser Ozmund Ketlblek, i njegovom jednako
neprijatnom braćom Oznijem i Ozfridom. Lansel mu je ispričao sve o njima. Sersei
je nameravala da preko Ketlbleka unajmi svoj vlastiti odred najamnika.
Pa, neka uživa u svojim spletkama. Bila je mnogo lepše raspoložena kada je
verovala da ga nadmudruje. Ketlblekovi će je očarati, uzeti joj novac i obećati joj
šta god poželi, a zašto i ne bi, kada je Bron za svaki njen zlatnik davao dva. Veseli
zlikovci, braća su zapravo bila mnogo veštiji prevaranti nego ratnici. Sersei je
uspela da kupi sebi tri šuplja bubnja; dizače žestoku i preteču buku koju ona želi da

čuje, iako su iznutra prazni. Tiriona je to beskrajno zabavljalo.
Fanfare se oglasiše u trenutku kada se Lavlja zvezda i Ledi Lijena otisnuše od
obale i krenuše nizvodno da bi prokrčile put za Hitromorje. Iz gomile kraj obale
dopre klicanje bez mnogo oduševljenja, slabašno poput retkih, iskrzanih oblaka što
su jurili preko neba. Mirsela se osmehnu i mahnu s palube. Iza nje je stajao Eris
Oukhart, u belom plaštu koji je igrao na vetru. Kapetan naredi da se konopi odvežu,
i vesla otisnuše Hitromorje u brze struje Crnobujice, gde mu jedra nabujaše na
vetru - obična bela jedra, po Tirionovom izričitom naređenju, a ne od lanisterski
grimiznog platna. Princ Tomen zajeca. „Cmizdriš kao beba“, zasikta brat na njega.
„Prinčevi ne smeju da plaču.“
„Princ Emon Zmajvitez je plakao na dan svadbe princeze Neris s njegovim
bratom Egonom“, reče Sansa Stark, „а blizanci ser Arik i ser Erik umrli su sa
suzama na licu nakon što su jedan drugom zadali smrtne rane.“
„Začepi, ili ću narediti ser Merinu da tebi zada smrtnu ranu“, reče Džofri svojoj
verenici. Tirion se osvrnu ka svojoj sestri, ali je Sersei bila zaokupljena
razgovorom sa ser Belonom Svonom. Zar je stvarno toliko slepa da ne vidi u šta
se on pretvara? upita samoga sebe.
Na reci, Smeli Vetar izbaci vesla i kliznu nizvodno za Hitromorjem. Na kraju je
išao Buzdovan kralja Roberta, ponos kraljevske flote... ili bar onog njenog dela
koji nije prošle godine pobegao na Zmajkamen sa Stanisom. Tirion je pažljivo
odabrao brodove, izbegavajući one čiji kapetani, po Varisovom mišljenju, nisu bili
potpuno odani... ali pošto ni Varisova odanost nije bila najsigurnija, ipak je
strepeo. Previše se oslanjam na Varisa, pomisli. Potrebni su mi vlastiti doušnici.
Ali ni njima ne bih smeo da verujem. Zbog poverenja se gubi glava.
Ponovo se zapita šta je s Maloprstićem. Od Petira Beliša nije bilo ni glasa
otkako je odjahao za Ljutu ćupriju. To možda ništa ne znači - ali može da znači i
sve. Čak ni Varis nije imao šta da kaže. Evnuh je nagovestio da se možda
Maloprstiću na putu desila neka nezgoda. Možda je čak i ubijen. Tirion se na to
posprdno nasmejao. „Ako je Maloprstić mrtav, ja sam džin.“ Verovatnije je bilo da
su Tireli oklevali s prihvatanjem bračnog ugovora. Tirion nije mogao za to da ih
krivi. Da sam ja Mejs Tirel, pre bih želeo da vidim Džofrijevu glavu na kocu
nego njegovu kitu u svojoj kćeri.
Mala flota već je prilično zašla u zaliv kada Sersei pokaza da je vreme za
polazak. Bron dovede Tirionovog konja i pomože mu da uzjaše. To je obično bio
zadatak Podrika Pejna, ali su Poda ostavili u Crvenoj tvrđavi. Prisustvo
suvonjavog najamnika pružalo mu je mnogo više sigurnosti.
Ljudi iz Gradske straže stajali su s obe strane uskih uličica, dršcima kopalja
zadržavajući gomilu. Ser Džejslin Bajvoter išao je prvi, predvodeći klin konjanika
s kopljima u crnim verižnjačama i zlatnim plaštovima. Iza njega su stupali ser Aron
Santagar i ser Belon Svon, noseći kraljeve barjake, lava Lanistera i krunisanog
jelena Barateona.

Kralj Džofri je sledio na visokom sivom konju, sa zlatnom krunom na zlatnim
uvojcima. Sansa Stark je kraj njega jahala kestenjastu kobilu, ne gledajući ni levo
ni desno, a gusta kestenjasta kosa padala joj je na ramena pod mrežicom od
mesečevih opala. Dvojica Kraljevih gardista okruživala su par, Pseto kralju
zdesna, ser Mendon Mur levo od male Starkove.
Sledeći je išao Tomen, šmrčući, sa ser Prestonom Grinfildom u belom oklopu i
plaštu, a onda Sersei, u pratnji ser Lansela, okružena Merinom Trentom i Borosom
Bluntom. Tirion je držao korak sa sestrom. Nakon njih je sledio prvoobrednik u
svojoj nosiljci, i dugačka povorka ostalih dvorana - ser Horas Redvin, ledi Tanda i
njena kći, Džalabar Kso, lord Džajlz Rozbi i ostali. Dvostruka kolona gardista išla
je na začelju.
Neobrijani i neoprani su iza ograde od kopalja zurili u jahače s tupom mržnjom.
Ovo mi se baš nimalo ne dopada, pomisli Tirion. Bron je imao dvadesetak
najamnika raštrkanih po gomili, s naređenjem da uguše svaki nemir, još pre nego
što i počne. Možda je Sersei slično rasporedila svoje Ketlbleke. Tirionu se nekako
činilo da to neće mnogo pomoći. Ako je vatra previše vrela, nećeš sprečiti kolač
da zagori tako što ćeš u tepsiju ubaciti šaku suvog grožđa.
Prešli su Ribarski trg i jahali uz Blatni put sve dok nisu skrenuli na usku,
vijugavu Kuku, da bi tamo počeli uspon ka Egonovom visokom brdu. Nekoliko
glasova viknu: „Džofri! Živeo, živeo!“ dok je mladi kralj projahivao, ali na svakog
čoveka koji je poklič prihvatio bilo ih je stotinu koji su ćutali. Lanisteri su se
kretali kroz more odrpanih muškaraca i gladnih žena, sekući plimu mrkih pogleda.
Tik pred njim, Sersei se smejala na neke Lanselove reči, mada je Tirion
pretpostavljao da je to veselje glumljeno. Sigurno je bila svesna nemira oko njih,
ali mu je sestra smatrala da se hladnokrvna spoljašnost po svaku cenu mora održati.
Na pola puta, jedna uplakana žena se probi između dva stražara i istrča na ulicu
pred kralja i njegove pratioce, držeći iznad glave telo svoje mrtve bebe. Bilo je
plavo i nateklo, grozno, ali je istinski užas izbijao upravo iz majčinih očiju. Džofri
na tren kao da htede da je pregazi, ali se Sansa Stark prignu i nešto mu reče. Kralj
zavuče ruku u kesu i baci ženi srebrnog jelena. Novčić se odbi od deteta i otkotrlja
se pod noge zlatnih plaštova, pa u gomilu, gde desetak ljudi poče da se otima oko
njega. Majka ni ne trepnu. Mršave ruke su joj drhtale od težine mrtvog deteta.
„Ostavi je, veličanstvo“, doviknu Sersei kralju. „Njoj, sirotici, više ne možeš
pomoći.“
Majka ju je čula. Kraljičin se glas nekako beše probio do ostataka njenog uma.
Opušteno lice se zgrči od gađenja. „Kurvo!“ vrisnu. „Kraljeubičinа kurvo! S
bratom si se jebala!“ Mrtvo dete joj ispade iz ruku kao džak brašna u trenutku kada
je uprla prstom u Sersei. „S bratom se jebala s bratom s bratom s bratom.“
Tirion nije video ko je bacio balegu. Samo je čuo Sansin uzdah i Džof rijevu
glasnu kletvu, i kada se okrenuo, ugledao je kralja kako briše izmet s obraza. Bilo
ga je još i u njegovoj zlatnoj kosi i po Sansinim nogama.

„Kо je to bacio?“ vrisnu Džofri. On prođe prstima kroz kosu, lice mu se besno
izobliči, i on skide još jednu šaku balege. „Hoću čoveka koji je ovo bacio!“ viknu.
„Stotinu zlatnih zmajeva onome ko mi ga preda!“
„Bio je tamo gore!“ viknu neko iz gomile. Kralj okrenu konja u mestu, i pogleda
krovove i otvorene terase nad njima. U gomili su ljudi pokazivali, gurali se i
psovali jedni druge i kralja.
„Molim te, veličanstvo, pusti ga“, preklinjala je Sansa.
Kralj se ne osvrnu na nju. „Dovedite mi čoveka koji je bacio tu gadost!“ naredi
Džofri. „Ima da je poliže, ili ću mu odseći glavu. Pseto, dovedi ga ovamo!“
Poslušno, Sendor Klegani skoči iz sedla, ali kroz taj zid od ljudskog mesa nije
bilo prolaza, a ka krovovima još i manje. Oni najbliži njemu počeše da se migolje i
guraju da bi se sklonili, dok su ostali pritiskali napred, da bolje vide. Tirion je
osećao miris katastrofe. „Klegani, okani se toga, čovek je odavno pobegao!“
„Hoću ga!“ Džofri pokaza ka krovu. „Bio je tamo gore! Pseto, proseci kroz njih
i donesi...“
Talas zvuka zaguši mu poslednje reči, sve jača grmljavina gneva i straha i
mržnje koja ih okruži sa svih strana. „Kopile!“ zaurla neko na Džofrija, „čudovišno
kopile.“ Drugi glasovi vikali su kraljici: „Kurvo“ i „S bratom si se jebala“, dok
ka Tirionu behu usmereni povici: „Nakazo“ i „Polutanu.“ Pomešane s uvredama,
čuo je i nekoliko povika: „Pravda!“ i „Rob, kralj Rob, Mladi Vuk“, i „Stanis!“
pa čak i „Renli!“ S obe strane ulice, gomila nasrnu na drške kopalja, i zlatni
plaštovi su je sad s mukom zadržavali. Iznad glava im poleteše kamenje i balega, i
još gore stvari. „Nahranite nas!“ vrištala je žena. „Hleba!“ grmeo je čovek iza nje.
„Hoćemo hleba, kopile!“ U tren oka, hiljadu glasova prihvati taj poklič. Kralj
Džofri i kralj Rob i kralj Stanis behu zaboravljeni, i vladao je samo kralj Hleb.
„Hleba“, zahtevali su iz sveg glasa. „Hleba, hleba!“
Tirion mamuznu konja i priđe sestri, vičući: „Pravac u zamak! Smesta!“ Sersei
kratko klimnu, a ser Lansel isuka mač. Na čelu povorke, Džejslin Bajvoter urlao je
naređenja. Njegovi jahači spustiše koplja i jurnuše napred u klinu. Kralj je
uznemireno okretao svog sivog konja u krug, dok su se ruke probijale iza zida
zlatnih plaštova, pokušavajući da ga dohvate. Jedna uspe da ga zgrabi za nogu, ali
samo na tren. Ser Mendonov mač zamahnu nadole, razdvojivši šaku od ruke.
„Jaši!“ viknu Tirion sestriću, oštro udarivši njegovog konja po sapima. Životinja
se prope, zanjišta i jurnu napred, i gomila se pred njom rasu.
Tirion jurnu u nastalu prazninu, kralju za petama. Bron je bio uz njega, s mačem
u ruci. Oštar kamen mu prolete kraj glave, a trula glavica kupusa razbi se o ser
Mendonov štit. Levo od njih, tri zlatna plašta padoše pred naletom, i u sledećem
trenu gomila je jurišala napred, gazeći pale. Pseto beše nestao negde iza, mada mu
je konj galopirao uz njih. Tirion vide kako Arona Santagara svlače iz sedla, kako
mu otimaju zlatno-crni barjak Barateona. Ser Belon Svon ispusti lanisterskog lava
da bi isukao mač. On zamahnu levo i desno, dok je svetina cepala pali barjak, i

hiljadu komadića se razlete naokolo, poput grimiznog lišća na olujnom vetru.
Nestadoše u trenu.
Neko izlete pred Džofrijevog konja i vrisnu kada ga kralj pregazi. Da li je to bio
muškarac, žena ili dete, Tirion nije video. Džofri je jurio kraj njega, prebledeo, a
ser Mendon Mur mu je bio bela senka sleva.
Iznenada, ludilo ostade za njima, i išli su preko kaldrmisanog trga koji je izlazio
na kapiju zamka. Ser Džejslin je okretao svoje kopljanike za još jedan juriš. Koplja
se razdvojiše da propuste kraljevu povorku ispod rešetke. Bledi crveni zidovi
dizali su se oko njih, ohrabrujuće visoki i načičkani strelcima.
Tirion se nije sećao kako je sjahao. Ser Mendon je upravo pomagao potresenom
kralju da siđe iz sedla u trenutku kada Sersei, Tomen i Lansel ujahaše kroz kapiju,
praćeni ser Merinom i ser Borosom. Borosu je sečivo bilo umrljano krvlju, dok je
Merinu beli plašt bio strgnut s leđa. Ser Belon Svon ujaha bez kacige, a konj mu
beše sav u peni, a na usta mu je išla krv. Horas Redvin dovede ledi Tandu, napola
ludu od straha za svoju kćer Lolisu, koja je pala iz sedla i bila ostavljena tamo iza.
Lord Džajlz, sivlji u licu nego obično, promuca kako je video da su prvoobrednika
izbacili iz nosiljke, i da je kreštao molitve kada se gomila nadvila nad njim.
Džalabar Kso reče da mu se čini kako je video ser Prestona Grinfilda od Kraljeve
garde kako jaše natrag ka prvoobrednikovoj prevrnutoj nosiljci, ali nije bio
siguran.
Tirion je tek nejasno bio svestan meštra koji ga pita da li je povređen. On se
probi preko dvorišta, do mesta gde mu je stajao sestrić, kose raščupane i ulepljene
balegom. „Izdajnici“, brbljao je Džofri uzbuđeno. „Svima ću im poskidati glave,
ima da...“
Kepec ga tako snažno ošamari po zajapurenom obrazu da mu kruna slete s glave.
Onda ga gurnu obema rukama i baci ga na zemlju. „Ti slepa prokleta budalo!“
„Oni su izdajnici!“ ciknu Džofri sa zemlje. „Vređali su me i napali!“
„ Ti si na njih napujdao svoje pseto! Šta si mislio da će uraditi, da će pokorno
klečati dok im Pseto odseca ruke i noge? Ti razmaženi maloumni dečače, ubio si
Kleganija i bogovi znaju koliko još ljudi, a ipak si se ti izvukao bez ogrebotine.
Proklet bio!“ A onda ga šutnu. To beše tako lep osećaj, da bi nastavio još, ali ga
ser Mednon Mur otrže, dok je Džofri arlaukao, a onda se tu stvori Bron da ga
obuzda. Sersei kleknu nad sinom, a za to vreme je ser Belon Svon obuzdavao ser
Lansela. Tirion se otrže iz Bronovog stiska. „Koliko ih je još napolju?“ viknu
nikome i svima.
„Moja kći“, zavapi ledi Tanda. „Molim vas, neko mora da se vrati po Lolisu...“
„Ser Preston se nije vratio“, izvesti ser Boros Blunt, „а ni Aron Santagar.“
„А ni Dadilja“, reče ser Horas Redvin. To je bio posprdni nadimak koji su
ostale štitonoše nadenule mladom Tireku Lanisteru.
Tirion se osvrnu po dvorištu. „Gde je mala Starkova?“
Na tren niko ne odgovori. Konačno, Džofri reče: „Jahala je kraj mene. Ne znam

kuda je nestala.“
Tirion zari zdepaste prste u slepoočnice koje su pretile da puknu od bola. Ako
se Sansi Stark nešto desi, Džejmi je mrtav. „Ser Mendone, ti si joj bio štit.“
Ser Mendon Mur se nije mnogo potresao. „Kada su napali Pseto, prvo sam
pomislio na kralja.“
„I s pravom“, ubaci Sersei. „Borose, Merine, idite nazad i nađite devojku.“
„I moju kćer“, jecala je ledi Tanda. „Molim vas, vitezovi...“
Ser Borosu kao da nije prijala pomisao da će napustiti bezbednost zamka.
„Veličanstvo“, reče on kraljici, „prizor naših belih plaštova može razjariti rulju.“
Tirionu napokon prekipe. „Nek Tuđini odnesu vaše jebene plaštove! Skini ga
ako se bojiš da ga nosiš, ti magarče prokleti... ali mi nađi Sansu Stark, ili će ti
Šaga raspolutiti tu tvoju ružnu glavurdu da vidi ima li u njoj ičega sem krvavica.“
Ser Boros pomodre od besa. „Ti da meni kažeš da sam ružan, ti?“I poče da diže
krvavi mač koji je još stezao u oklopljenoj pesnici. Bron bez oklevanja gurnu
Tiriona iza sebe.
„Dosta!“ odreza Sersei. „Borose, radićeš šta ti se kaže, ili ćemo naći nekog
drugog da nosi taj plašt. Tvoja zakletva...“
„Eno je!“ viknu Džofri, upirući prstom.
Sendor Klegani je prolazio kroz kapiju brzim kasom, na Sansinom riđanu.
Devojka je sedela iza njega, obema rukama čvrsto obgrlivši Psetove grudi.
Tirion je pozva. „Da li si povređena, ledi Sansa?“
Krv je curkala sa Sansinog čela iz duboke rane u temenu. „Oni... bacali su
svašta., kamenje i prljavštinu, jaja... pokušala sam da im kažem da nemam da im
dam hleba. Čovek je pokušao da me svuče iz sedla. Pseto ga je ubio, mislim...
njegova ruka...“ Oči joj se razrogačiše i ona prekri usta šakom. „Odsekao mu je
ruku.“
Klegani je spusti na zemlju. Beli plašt mu je bio iskidan i uprljan, krv mu je
tekla kroz razderotinu u levom rukavu. „Ptičica krvari. Neka je neko odnese natrag
u kavez i postara se za tu posekotinu.“ Meštar Frenken požuri da ga posluša.
„Sredili su Santagara“, nastavi Pseto. „Četiri čoveka su ga držala i naizmenično mu
lupala glavom o kaldrmu. Jednom sam prosuo creva, mada to ser Aronu nije mnogo
pomoglo.“
Priđe mu ledi Tanda. „Moja kćer...“
„Nisam je video.“ Pseto se osvrnu po dvorištu, mršteći se. „Gde mi je konj?
Ako se nešto desilo tom konju, neko ima da plati.“
„Trčao je sa nama neko vreme“, reče Tirion, „ali ne znam šta se posle s njim
desilo.“
„Požar!“ zaurla glas s kapijske kule. „Moji gospodari, u gradu se vidi dim!
Buvlja rupa gori!“
Tirion je bio neizrecivo umoran, ali nije bilo vremena za očajavanje. „Вrоne,

povedi ljudi koliko ti treba, i pazi da niko ne napadne kola s vodom.“ Bogovi,
smilujte se, divlja vatra, ako i plamičak dopre do nje... „Nek izgori i pola Buvlje
rupe, ali vatra ni po koju cenu ne sme stići do Esnafa alhemičara, je li to jasno?
Klegani, kreni s njim.“
Na delić trena, Tirionu se učini da vidi strah u Psetovim tamnim očima. Vatra,
shvati on. Tuđini me odneli, naravno da se boji vatre, predobro ju je iskusio. Tog
pogleda začas nestade i zameni ga Kleganijevo uobičajeno srdito mrštenje. „Idem“,
reče on, „ali ne po tvom naređenju. Moram da nađem mog konja.“
Tirion se okrenu trojici preostalih vitezova Kraljevske garde. „Svaki od vas će
jahati kao pratilac glasnika. Naredite narodu da se vrati kućama. Ko bude zatečen
na ulicama nakon poslednjeg večernjeg zvona, biće ubijen.“
„Naše mesto je uz kralja“, reče ser Merin mirno.
Sersei zabaci glavu kao zmija otrovnica. „Mesto vam je gde moj brat kaže da
vam je mesto!“ prosikta. „Desnica govori kraljevim glasom, a neposlušnost je
izdaja.“
Boros i Merin se zgledaše. „Da ponesemo svoje plaštove, veličanstvo?“ upita
ser Boros.
„Što se mene tiče, možete i goli. Tako će se rulja možda i prisetiti da ste
muškarci. To su verovatno zaboravili nakon što ste se onako pokazali na ulicama.“
Tirion pusti sestru da besni. Glava mu je sevala od bola. Učini mu se da oseća
miris dima, mada je to možda bio samo miris njegovih nerava koji popuštaju. Dve
Kamene vrane čuvale su ulaz u Desničinu kulu. „Nađite mi Timeta sina
Timetovog.“
„Kamene vrane ne trčkaraju za Opečenima“, obavesti ga nadmeno jedan divljak.
Na tren Tirion beše zaboravio s kim ima posla. „Onda mi nađite Šagu.“
„Šaga spava.“
Bio je potreban krajnji napor volje da ne zaurla. „Probudite ga.“
„Nije lako probuditi Šagu sina Dolfovog“, požali se čovek. „Njegov gnev je
strašan.“ I ode gunđajući.
Gorštak se pojavi zevajući i protežući se. „U pola grada su nemiri, druga
polovina gori, a Šaga leži i hrče“, reče Tirion.
„Šaga ne voli ovu vašu blatnjavu vodu, zato mora da pije vaše slabo pivo i
kiselo vino, pa ga posle glava boli.“
„Šai je u vili kraj Gvozdene kapije. Hoću da odeš do nje i da je paziš, šta god
da se desi.“
Ogromni čovek se osmehnu, zubi su mu bili žuta pukotina u dlakavoj divljini
brade. „Šaga će je doneti ovamo.“
„Samo se postaraj da joj se ništa ne desi. Reci joj da ću doći čim budem mogao.
Ove noći, možda, ili najkasnije sutra ujutru.“
Međutim, kada je pao mrak, u gradu je još vladao metež, mada je Bron javio da

su vatre ugašene, a izgrednici većinom razbijeni. Koliko god da je Tirion čeznuo za
utehom Šainog zagrljaja, shvatio je da te noći nikuda neće otići.
Ser Džejslin Bajvoter mu je doneo kasapinov račun, upravo dok je večerao
hladnog petla i crni hleb u mraku svoje odaje. Suton je tada već bio zgasnuo u
mrak, ali kada mu sluge dođoše da upale sveće i vatru u kaminu, Tirion zaurla i
otera ih. Raspoloženje mu je bilo mračno kao i odaja, a Bajvoterove reči ga nimalo
ne behu popravile.
Spisak poginulih predvodio je prvoobrednik, koga su živog raskomadali dok je
cvileo za milost svojim bogovima. Gladni ljudi nisu naklonjeni sveštenicima
toliko debelim da ne mogu da hodaju, pomisli Tirion.
Ser Prestonov leš isprva nisu primetili; zlatni plastovi su tražili viteza u belom
oklopu, a on je bio tako surovo izboden i isečen, da je postao crvenosmeđ od glave
do pete.
Ser Aron Santagar nađen je u slivniku, glave pretvorene u crvenu kašu unutar
smrskane kacige.
Kći ledi Tande predala je svoju nevinost pedesetorici besnih ljudi iza saračke
radnje. Zlatni plaštovi su je našli kako gola luta po Krmačinom sokaku.
Tireka i dalje nije bilo, kao ni prvoobrednikove kristalne krune. Devet Zlatnih
plaštova je poginulo, četrdesetak beše ranjeno. Niko se nije postarao da prebroji
koliko je građana izgubilo glave.
„Hoću da nađete Tireka, živog ili mrtvog“, reče Tirion kratko kada Bajvoter
završi. „On je tek dečak. Sin mog pokojnog strica Tigeta. Otac mu je uvek bio
dobar prema meni.“
„Naći ćemo ga. Kao i prvoobrednikovu krunu.“
„Što se mene tiče, Tuđini mogu da se jebu s prvoobrednikovom krunom.“
„Kada si me postavio za zapovednika Straže, rekao si mi da ti govorim golu
istinu, uvek.“
„Nekako mi se čini da mi se tvoje sledeće reči neće dopasti“, reče Tirion
mračno.
„Danas smo zadržali grad, moj gospodaru, ali za sutra ne mogu da jamčim.
Lonac samo što nije proključao. Na ulicama ima toliko lopova i ubica da ničija
kuća nije sigurna, krvava groznica se širi po jazbinama uz Upišanu okuku, hrana se
ne može kupiti ni za bakar ni za srebro. Dok se pre čulo samo mrmljanje po
sirotinjskim čatrljama, sada se u esnafskim zgradama i na tržnicama otvoreno priča
o veleizdaji.“’
„Treba li ti još ljudi?“
„Polovini ljudi koje sada imam, ne verujem. Slint je utrostručio brojno stanje
Straže, ali je potrebno nešto više od zlatnog plašta da od čoveka napravi Stražara.
Među novim regrutima ima dobrih i odanih ljudi, ali je više siledžija, pijanaca,
kukavica i izdajnika nego što bi želeo da znaš. Tek su napola obučeni i
nedisciplinovani su, i mahom su odani isključivo samo sebi. Ako dođe do bitke,

bojim se da će se razbežati.“
„Drugo nisam ni očekivao“, reče Tirion. „Ako nam zidine budu probijene,
izgubljeni smo, to znam od samog početka.“
„Moji ljudi uglavnom potiču od običnih građana. Hodaju istim ulicama, piju u
istim krčmama, jedu istu klin-čorbu u istim narodnim kuhinjama. Tvoj evnuh ti je to
sigurno rekao, u Kraljevoj Luci nema previše ljubavi prema Lanisterima. Mnogi
još pamte kako je tvoj gospodar otac opljačkao grad onda kada mu je Eris otvorio
kapije. Šapuću da nas bogovi kažnjavuju zbog grehova vaše kuće - zbog toga što je
tvoj brat ubio kralja Erisa, zbog ubistva Regarove dece, zbog pogubljenja Edarda
Starka i divljaštva Džofrijeve pravde. Neki otvoreno govore koliko je bilo bolje
dok je Robert bio kralj i nagoveštavaju da će vremena opet biti bolja sa Stanisom
na prestolu. U narodnim kuhinjama, i krčmama i bordelima čuju se iste priče, ali
takođe i u kasarnama, bojim se.“
„Mrze moju porodicu, to hoćeš da mi kažeš?“
„Da... i okrenuće se protiv nje, samo li se ukaže prilika.“
„I protiv mene?“
„Pitaj svog evnuha.“
„Pitam tebe.“
Bajvoterove duboko usađene oči susretoše kepečeve raznobojne, i ne zatreptaše.
„Protiv tebe više od svih, moj gospodaru.“
„Više od svih?“ Umalo se ne zagrcnu od te nepravde. „Džofri im je rekao da
jedu svoje mrtve, Džofri je napujdao svog psa na njih. Kako mogu mene da krive?“
„Veličanstvo je samo dečak. Na ulicama se priča da ima loše savetnike. Zna se
da kraljica nikada nije bila zaštitnica običnog sveta, a lorda Varisa ne zovu
Paukom iz ljubavi... ali tebe najviše krive. Tvoja sestra i evnuh su bili tu onda kada
je sve bilo bolje, pod kraljem Robertom, ali ti nisi. Kažu da si napunio grad
hvalisavim najamnicima i smrdljivim divljacima, nasilnicima koji uzimaju šta im
se prohte i koji ne poštuju nikakav zakon, sem svog ličnog. Kažu da si prognao
Dženosa Slinta zato što je bio suviše iskren i pošten za tvoj ukus. Kažu da si
mudrog i blagog Piselija bacio u tamnicu kada se usudio da ti se usprotivi. Neki
čak tvrde da želiš da uzmeš Gvozdeni presto za sebe.“
„Da, a uz to sam i čudovište, odvratan i izobličen, to nemoj da zaboraviš.“ Šaka
mu se steže u pesnicu. „Dosta sam čuo. Obojica imamo mnogo posla. Ostavi me.“
Možda je moj gospodar otac bio u pravu što me je prezirao sve ove godine,
ako je ovo najbolje što mogu da postignem, pomisli Tirion kada ostade sam.
Zagleda se u ostatke večere, i stomak mu se okrenu na prizor hladnog masnog petla.
Zgađen, on ga odgurnu, pa viknu Poda i posla ga da trkom dovede Varisa i Brona.
Moji najpoverljiviji savetnici su evnuh i najamnik, a gospa mi je kurva. Šta to
govori o meni?
Bron se požali na mrak kada stiže, i zatraži vatru u kaminu. Bila se rasplamsala
kada se pojavi i Varis. „Gde si bio?“ htede da zna Tirion.

„Bavio sam se kraljevim poslovima, moj mili gospodaru.“
„Ah, da, kralj“, promrmlja Tirion. „Moj sestrić nije dostojan da sedi na nokširu,
a kamoli na Gvozdenom prestolu.“
Varis sleže ramenima. „Šegrt mora da ispeče zanat.“
„Pola šegrta iz Smrdljivog sokaka vladalo bi bolje nego taj naš kralj.“ Bron
sede za drugi kraj stola i otkide krilce s petla.
Tirion je imao običaj da se ne obazire na najamnikove brojne drskosti, ali mu ih
je te noći već bilo preko glave. „Ne sećam se da sam ti dozvolio da mi dovršiš
večeru.“
„Nisi izgledao kao da ćeš je pojesti“, reče Bron, usta punih mesa. „Grad
gladuje, zločin je bacati hranu. Imaš li vina?“
Uskoro će tražiti da mu lično sipam, pomisli Tirion mračno. „Preteruješ“,
upozori ga.
„А ti nikada ne ideš dovoljno daleko.“ Bron baci kost na rogozine. „Jesi ikada
pomislio koliko bi nam život bio lakši da se onaj drugi pre rodio?“ On zari prste u
petla i otkide komad belog mesa. „Plačljivac, Tomen. Izgleda kao da bi radio sve
što mu se kaže, baš kao što i dolikuje dobrom kralju.“
Jeza se uspuza uz Tirionovu kičmu kada shvati o čemu najamnik govori. Da je
Tomen kralj...
Postojao je samo jedan način na koji bi Tomen mogao postati kralj. Ne, o tome
nije smeo ni da misli. Džofri je bio njegova krv, i Džejmijev sin jednako kao i
Sersein. „Mogao bih da ti odsečem glavu za te reči“, reče on Bronu, ali se
najamnik samo nasmeja.
„Prijatelji“, reče Varis, „svađe nam neće pomoći. Preklinjem vas, ne gubite
glave.“
„А da se potrudimo da ih neko drugi izgubi?“ upita Tirion kiselo. Mogao je da
se priseti nekoliko primamljivih meta.

DAVOS
Ser Kortni Penrouz nije nosio oklop. Sedeo je na pastuvu riđanu, a njegov
barjaktar na šarcu. Nad njima se vijorio krunisani jelen Barateona i ukrštena pera
Penrouza, bela na žućkastom polju. Ser Kortnijeva velika četvrtasta brada bila je
takođe žućkasta, mada kose više uopšte nije imao. Ako su veličina i sjaj kraljeve
družine i ostavili utisak na njega, to mu se na izbrazdanom licu nije primećivalo.
Dojahali su uz silno zveckanje verižnjača i zveket oklopa. Čak je i Davos na
sebi imao verižnjaču, mada nije znao da kaže zašto; ramena i krsta bolela su ga od
težine na koju ne beše navikao. Osećao se opterećeno i budalasto, i ponovo se
pitao zašto je tu. Nije moje da sudim o kraljevim naređenjima, ali ipak...
Svi ostali u družini bili su boljeg porekla i višeg položaja od Davosa Sivorta, i
veliki lordovi svetlucali su na jutarnjem suncu. Posrebreni čelik i zlatne intarzije
iskrile su im na oklopima, a ratne kacige krasilo im je raznoliko mnoštvo svilenih
vrpci, perja i vešto iskovanih heraldičkih zveri s očima od dragog kamenja. Sam
Stanis izgledao je kao da ne pripada toj bogatoj kraljevskoj povorci. Kao i Davos,
kralj je bio jednostavno odeven u vunu i tvrdu kožu, mada je kruna od crvenog zlata
davala nešto veličanstveno njegovom izgledu. Sunčevi zraci presijavali su se na
njenim šiljcima u obliku plamenova kad god bi pomerio glavu.
Otkako se Crna Beta pridružila ostatku flote kod Krajoluja, pre osam dana,
Davos nije uspeo da priđe veličanstvu bliže nego sada. Tražio je prijem odmah
nakon što je stigao, samo da bi mu bilo rečeno da je kralj zauzet. Kralj je sada
često zauzet, saznao je Davos od svog sina Devana, jednog od kraljevskih
štitonoša. Sada, kada je Stanis Barateon stekao moć, gospodičići su se rojili oko
njega kao muve oko leša. I izgleda gotovo kao leš, mnogo je ostario otkada sam
otplovio sa Zmajkamena. Devan je rekao da kralj u poslednje vreme jedva da i
spava. „Otkako je lord Renli umro, muče ga užasni košmari“, poverio se momak
ocu. „Meštrovi napici mu ne pomažu. Samo ledi Melisandra ume da mu pomogne
da usni.“
Da li zato sada deli paviljon s njime, pitao se Davos. Da se zajedno mole? Ili
zna i druge načine da mu pomogne da zaspi? Bilo je to nedostojno pitanje, i nije
se usuđivao da ga postavi, čak ni svom sinu. Devan je bio dobar dečak, ali je
ponosno nosio plameno srce na grudima, a otac ga je viđao i oko noćnih vatri
nakon zalaska sunca, kako zaziva Gospodara svetlosti da donese zoru. On je
kraljev štitonoša, reče on sebi, i treba i očekivati da će prihvatiti kraljevog boga.
Davos beše gotovo zaboravio koliko visoki i debeli izgledaju zidovi Krajoluja
gledani izbliza. Kralj Stanis zastade pod njima, na koju stopu od ser Kortnija i
njegovog barjaktara. „Ser“, reče on s ukočenom ljubaznošću. Nije se ni potrudio da
sjaše.
„Moj gospodaru.“ To je bilo manje ljubazno, ali očekivano.

„Običaji nalažu da se kralju obraća s veličanstvo“, objavi lord Florent. Sjajna
njuška crvene i zlatne lisice izvirivala je s njegovog grudnog oklopa, okružena
vencem cveća od lapis lazulija. Veoma visok, veoma uglađen i veoma bogat,
gospodar Bistrovodne utvrde bio je prvi od Renlijevih vazala koji je prešao
Stanisu, i prvi koji je odbacio stare bogove i prihvatio Gospodara svetla. Stanis
beše ostavio svoju kraljicu na Zmajkamenu zajedno sa stricem Akselom, ali su
kraljičini ljudi bili brojniji i moćniji nego ikada, a Alester Florent bio je prvi među
njima.
Ser Kortni Penrouz se ne osvrnu na njega, već se obrati Stanisu. „Ovo je dična
družina. Veliki lordovi Estermont, Erol i Vorner. Ser Džon od Fosoveja Zelenih
jabuka i ser Brijen od Crvenih. Lord Keron i ser Gijard od Dugine garde kralja
Renlija... i moćni lord Alester Florent od Bistrovode, naravno. Da li ja to pozadi
vidim i tvog Viteza od Praziluka? Drago mi je što te vidim, ser Davose. Bojim se
da gospu ne poznajem.“
„Ime mi je Melisandra, ser.“ Ona je jedina došla bez oklopa, odevena samo u
svoje lepršave crvene haljine. Na grlu joj je crveni rubin upijao sunčevu svetlost.
„Ја služim tvog kralja, i Gospodara svetlosti.“
„Želim ti da ih dobro služiš, moja gospo“, odgovori ser Kortni, „ali se ja
klanjam drugim bogovima, i drugom kralju.“
„Postoji samo jedan istinski kralj, i jedan istinski bog“, objavi lord Florent.
„Da li smo ovamo došli da vodimo bogoslovske rasprave, moj gospodaru? Da
sam to znao ranije, poveo bih obrednika.“
„Odlično znaš zašto smo ovde“, reče Stanis. „Imao si dve sedmice da razmisliš
o mojoj ponudi. Poslao si svoje gavrane. Pomoć nije stigla. Neće ni stići. Krajoluj
stoji sam, a ja više nemam strpljenja. Po poslednji put, ser, naređujem ti da otvoriš
kapije, i daš mi ono što mi po pravu pripada.“
„А uslovi?“ upita ser Kortni.
„Isti kao i pre“, reče Stanis. „Pomilovaću te za veleizdaju, kao što sam
pomilovao ove lordove koje vidiš iza mene. Ljudi iz tvog garnizona biće slobodni
da stupe u moju službu ili da bez straha odu kućama. Možete zadržati svoja oružja i
onoliko imovine koliko možete da ponesete. Vaše konje i tegleće životinje ću
uzeti.“
„А šta će biti s Edrikom Olujnim?“
„Kopile mog brata mora mi biti predato.“
„Onda je moj odgovor i dalje ne, moj gospodaru.“
Kralj stisnu vilice. Ćutao je.
Melisandra progovori umesto njega. „Nek te Gospodar svetlosti zaštiti u tvojoj
tami, ser Kortni.“
„Nek Tuđini jebu tvog Gospodara Svetlosti“, odvrati Penrouz, „i obrišu dupe
tom krpom koju nosiš.“
Lord Alester Florent se nakašlja. „Ser Kortni, pazi na jezik. Veličanstvo nema

nameru da naudi momku. Dete je njegove krvi, kao i moje. Moja nećaka Delena mu
je majka, kao što svi znaju. Ako nećeš da veruješ kralju, veruj meni. Znaš da sam
častan čovek...“
„Znam da si častohlepan čovek“, prekide ga ser Kortni. „Čovek koji menja
kraljeve i bogove češće nego ja čizme. Kao i ovi ostali prevrtljivci koje vidim
pred sobom.“
Među kraljevim ljudima razleže se besan žagor. Ne greši mnogo, pomisli
Davos. Ne tako davno, Fosoveji, Gijard Morigen i lordovi Keron, Vorner, Erol i
Estermont su pripadali Renliju. Sedeli su u njegovom paviljonu, pomagali mu da
izradi strategiju, kovali planove kako da se Stanis sruši. A lord Florent je bio s
njima - on jeste stric kraljice Selise, ali je lord od Svetlovode ipak savio koleno
kada je Renlijeva zvezda bila u usponu.
Bris Keron potera svog konja nekoliko koraka napred, a dugački plašt duginih
boja njihao mu se na vetru iz zaliva. „Niko ovde nije prevrtljivac, ser. Moja
zakletva pripada Krajoluju, a kralj Stanis je zakoniti lord... i naš istinski kralj. On
je poslednji od kuće Barateona, Robertov naslednik i Renlijev.“
„Ako je tako, zašto među vama nije Vitez od Cveća? A gde je Matis Rouen?
Rendil Tarli? Ledi Oukhart? Zašto oni nisu u vašem društvu, oni kuji su najviše
voleli Renlija? Gde je Brijena od Oporja, pitam vas?“
„Оnа?“ Ser Gijard Morigen grubo se nasmeja. „Pobegla je. Šta si drago i
očekivao. Kralj je poginuo od njene ruke.“
„Laž“, reče ser Kortni. „Znam Brijenu još otkako se kao devojčica igrala oko
očevih nogu u Večernjem dvoru, a upoznao sam je još bolje kada ju je Večernja
Zvezda poslao ovamo u Krajoluj. Volela je Renlija Barateona оd kada ga je prvi
put ugledala, i slepac bi to video.“
„То je izvesno“, reče lord Florent vedro, „i sigurno nije prva devica koju je
ljubav navela da izgubi razum i ubije, budući odbijena. Mada, što se mene tiče, ja
smatram da je kralja ubila ledi Stark. Došla je čak iz Brzorečja da moli za
savezništvo, a Renli ju je odbio. Nema sumnje da ga je doživela kao opasnost za
svog sina, i zato ga je uklonila.“’
„Bila je to Brijena“, uporno je tvrdio lord Keron. „Ser Emon Kaj se zakleo u to
pre nego što je umro. Imaš moju reč da je tako bilo, ser Kortni.“
Iz ser Kortnijevog glasa cepteo je prezir. „А koliko je ona vredna? Vidim da
nosiš šareni plašt. Onaj koji ti je Renli dao kada si mu se zakleo da ćeš ga čuvati.
Ako je on mrtav, kako to da ti nisi?“ On usmeri svoj prezir na Gijardu Morigena.
„Isto bih mogao i tebe da upitam, ser Gijard Zeleni, da? Od Dugine garde? Zaklet
da da svoj život za kraljev? Da ja imam takav plašt, bilo bi me sramota da ga
nosim.“
Morigen se nakostreši. „Srećan si što su ovo pregovori, Penrouze, ili bih ti
iščupao jezik zbog tih reči.“
„I bacio ga u istu vatru u koju si bacio svoju muškost?“

„Dosta!“ reče Stanis. „Bila je volja Gospodara svetlosti da moj brat umre zbog
izdaje. Nije bitno ko je to tačno uradio.“
„Tebi možda nije“, reče ser Kortni. „Čuo sam tvoj predlog, lorde Stanise.
Saslušaj sada ti moj.“ On skide rukavicu i baci je pravo kralju u lice. „Dvoboj.
Mačem, kopljem, ili bilo kojim oružjem po tvom izboru. Ili, ako se bojiš da staviš
na kocku svoj čarobni mač i kraljevsku kožu protiv jednog starca, ti izaberi
megdandžiju, i ja ću uraditi isto.“ On ošinu pogledom Gijarda Morigma i Brisa
Kerona. „Mislim da bi ova dva šteneta sasvim dobro legla.“
Ser Gijard Morigen potamne od besa. „Prihvatiću izazov, ako je kralju po
volji.“
„I ja.“ Bris Keron pogleda Stanisa.
Kralj zaškrguta zubima. „Ne.“
Ser Kortni nije delovao iznenađeno. „Da li ti to sumnjaš u pravednost svog cilja,
moj gospodaru, ili u snagu svoje ruke? Bojiš se da ću se ispišati na tvoj vatreni
mač i ugasiti ga?“
„Smatraš li ti to mene za potpunu budalu, ser?“ upita Stanis. „Imam dvadeset
hiljada ljudi. Opsednuti ste i na moru i na kopnu. Zašto bih odabrao dvoboj, kada
mi je konačna pobeda izvesna?“ Kralj prstom upre u njega. „Pošteno te
upozoravam. Ako me prisiliš da zamak zauzmem na juriš, ne očekuj milost.
Obesiću vas kao izdajnike, sve do poslednjeg.“
„Ako je takva božja volja. Pusti na nas svoju oluju, moj gospodaru - i priseti se,
molim te, kako se zove ovaj zamak.“ Ser Kortni cimnu uzde i odjaha ka kapiji.
Stanis ne reče ni reč, već samo okrenu konja i uputi se ka svom logoru. Ostali
pođoše za njim. „Ako na juriš napadnemo zamak, hiljade će izginuti“, glasno je
brinuo drevni lord Estermont, kraljev deda po majci. „Sigurno je bolje rizikovati
samo jedan život! Naš cilj je pravedan, znači da će bogovi sigurno blagosloviti
oružje našeg megdandžije pobedom!“
Bog, starče, pomisli Davos. Zaboravljaš, sada imamo samo jednog,
Melisandrinog Gospodara svetlosti.
Ser Džon Fosovej reče: „Rado bih prihvatio taj izazov, mada nisam ni upola
tako dobar mačevalac kao lord Keron ili ser Gijard. Renli u Krajoluju nije ostavio
viđenije vitezove. Garnizonske dužnosti su za starce i žutokljunce.“
Lord Keron se složi. „Laka pobeda, sasvim sigurno. A tek kakva slava, zauzeti
Krajoluj jednim udarcem!“
Stanis ih sve ošinu pogledom. „Brbljate kao svrake, a još ste i gluplji od njih.
Hoću tišinu.“ Kraljeve oči se zaustaviše na Davosu. „Ser. Pojaši sa mnom.“ On
mamuznu konja dalje od svojih pratilaca. Samo je Melisandra krenula za njim,
noseći veliku zastavu s jelenom u vatrenom srcu. Kao da ga je srce potpuno
progutalo.
Davos vide poglede koje su lordovi razmenili dok je projahivao kraj njih da se
pridruži kralju. To nisu bili vitezovi od praziluka, već gordi ljudi iz kuća od

davnina slavnih. Odnekud je znao da ih Renli nikada na taj način nije korio.
Najmlađi Barateon imao je urođeni dar za opuštene ljubaznosti, koji je njegovom
bratu žalosno nedostajao.
On uspori do laganog kasa kada mu konj stiže kralja. „Veličanstvo!“ Izbliza je
Stanis izgledao još gore nego što se Davosu činilo izdaleka. Lice mu se beše
usukalo, imao je tamne podočnjake.
„Krijumčar mora dobro da procenjuje ljudske naravi“, reče kralj. „Kako ti se
čini ovaj Kortni Penrouz?“
„Tvrdoglav čovek“, reče Davos oprezno.
„Željan smrti, rekao bih ja. Baca mi moje pomilovanje u lice. A baca i svoj
život i živote svih ljudi unutar tih zidina. Dvoboj?“ Kralj podrugljivo frknu. „Mora
da me je pomešao s Robertom.“
„Pre će biti da je očajan. Kakvu drugu nadu može da ima?“
„Nikakvu. Zamak će pasti. Ali kako da to uradimo brzo?“ Stanis se na tren
zamisli nad tim. Kroz ravnomemo kloparanje kopita, Davos ču kako kralj škrguće
zubima. „Lord Alester mi savetuje da dovedem ovamo starog lorda Penrouza. Ser
Kortnijevog oca. Verujem da poznaješ tog čoveka?“
„Kada sam došao kao tvoj izaslanik, lord Penrouz me je primio ljubaznije od
ostalih“, reče Davos. „On je star čovek, na pragu smrti, gospodaru. Bolestan i
oronuo.“
„Florent bi da ga malo požurimo preko tog praga. Pred sinovljevim očima, s
omčom oko vrata.“
Bilo je opasno protiviti se kraljičinim ljudima, ali se Davos bio zakleo da svom
kralju uvek govori istinu. „Mislim da bi to bio zao čin, moj sizerenu. Ser Kortni će
radije gledati smrt svog oca nego pogaziti svoju zakletvu. Time nećemo dobiti
ništa, samo ćemo se osramotiti.“
„О kakvoj to sramoti pričaš?“ Stanis se naroguši. „Zar bi hteo da poštedim
živote izdajnika?“
„Poštedeo si živote ovih iza nas.“
„Da li me zbog toga prekorevaš, krijumčaru?“
„Nije na meni da to činim.“ Davos se poboja da je rekao previše.
Kralj je bio neumoljiv. „Tog Penrouza ceniš više nego moje lordove vazale.
Zašto?“
„Zato što drži reč.“
„Reč datu mrtvom uzurpatoru.“
„Da“, priznade Davos, „ali ipak, on drži reč.“
„А ovi iza nas je ne drže?“
Davos beše otišao predaleko da bi sada birao reči. „Prošle godine su bili
Robertovi ljudi. Pre mesec dana bili su Renlijevi. Ovog jutra su tvoji. Čiji će biti
sutra?“

A Stanis se nasmeja. Beše to iznenadni grohot, grub i pun prezira. „Rekao sam ti,
Melisandra“, obrati se on crvenoj ženi, „moj Vitez od Praziluka mi govori samo
istinu.“
„Vidim da ga dobro poznaješ, veličanstvo“, izgovori crvena žena.
„Davose, strašno si mi nedostajao“, reče kralj. „Jeste, sa sobom imam povorku
izdajnika, nos te ne vara. Moji lordovi vazali prevrtljivi su čak i u svojim
izdajstvima. Potrebni su mi, ali moraš znati koliko mi je muka da opraštam takvima
poput njih, kada sam bolje ljude kažnjavao za manje zločine. Imaš puno pravo da
me prekorevaš, ser Davose.“
„Sam se koriš više nego što bih ja ikada mogao, veličanstvo. Moraš da imaš te
velike lordove da bi osvojio svoj presto...“
„Zajedno sa njihovim prstima, izgleda.“ Stanis se sumorno osmehnu.
Nesvesno, Davos prinese obogaljenu ruku vrećici oko vrata, i dodirnu kosti u
njoj. Za sreću.
Kralj primeti taj pokret. „Još su tu, Viteže od Praziluka? Nisi ih izgubio?“
„Nisam.“
„Zašto ih čuvaš? Često sam se to pitao.“
„Podsećaju me na ono što sam nekada bio. Odakle dolazim. Podsećaju me na
tvoju pravdu, moj sizerenu.“
„То i jeste bila pravda“, reče Stanis. „Dobro delo ne spira loše, niti loše dobro.
Svako treba da bude pravedno nagrađeno. Ti si bio i junak i krijumčar.“ On se
osvrnu unazad, ka lordu Florentu i ostalima, duginim vitezovima i prevrtljivcima,
koji su ih pratili iz daljine. „Ovim pomilovanim lordovima bi bilo bolje da se nad
tim zamisle. Dobri ljudi i odani boriće se za Džofrija, u zabludi da je on pravi
kralj. Severnjak će čak možda izgovoriti i ime Roba Starka. Ali ovi lordovi koji su
pohrlili pod barjak mog brata znali su da je on uzurpator. Okrenuli su leđa svom
zakonitom kralju ni zbog čega drugog do zbog snova o moći i slavi, i ja dobro znam
ko su i šta su. Da, pomilovao sam ih. Oprostio. Ali nisam zaboravio.“ On na
trenutak utihnu, zamišljen nad svojim planovima o pravdi. A onda, naglo, upita:
„Šta običan svet govori o Renlijevoj smrti?“
„Tuguju. Tvoj brat bio je veoma omiljen.“
„Budale vole budalu“, progunđa Stanis, „ali i ja tugujem za njim. Za onim
dečakom koji je bio nekad, ne za čovekom u koga je izrastao.“ Ćutao je neko
vreme, a onda rekao: „А kako su primili vesti o Serseinom rodoskvrnuću?“
„Dok smo bili među njima, klicali su kralju Stanisu. Ne znam šta su govorili
kada smo otplovili.“
„Znači, smatraš da nisu poverovali?“
„Dok sam krijumčario, naučio sam da neki ljudi veruju u sve, a neki ni u šta.
Sreli smo obe sorte. A širi se i još jedna priča...“
„Da.“ Stanis ispljunu tu reč. „Selisa mi je nabila rogove, i na njih vezala ludina

zvonca. Moju kći je začela maloumna luda! Priča jednako odvratna kao što je i
besmislena. Renli mi je to bacio u lice kada smo se sreli na pregovorima. Morao bi
da budeš lud kao Zakrpa da u to poveruješ.“
„То možda jeste tako, moj sizerenu... ali bez obzira na to da li veruju u nju ili ne,
uživaju da je prepričavaju.“ U mnoga mesta je ta priča stigla pre njih, otrovavši
bunar za njihovu, istinitu priču.
„Robert je mogao da se ispiša u čašu, i ljudi bi to zvali vinom; ja im nudim čistu
hladnu vodu, a oni se sumnjičavo mršte i žale se jedan drugom kakav joj je čudan
ukus.“ Stanis zaškrguta zubima. „Da je neko rekao kako sam se mađijom pretvorio
u vepra da ubijem Roberta, i to bi verovatno poverovali.“
„Ne možeš da ih sprečiš da pričaju, moj sizerenu“, reče Davos, „ali kada se
budeš osvetio pravim ubicama svoje braće, kraljevstvo će znati da su te priče
lažne.“
Stanis kao da ga nije čuo. „Ne sumnjam da je Sersei umešana u Robertovu smrt.
Za njega će biti pravde. Da, i za Neda Starka i Džona Erina.“
„А za Renlija?“ Reči izleteše pre no što je Davos imao vremena da o njima
razmisli.
Kralj dugo ne progovori. A onda, veoma tiho, reče: „Sanjam o tome ponekad. O
Renlijevoj smrti. Zeleni šator, sveće, ženski krici. I krv.“ Stanis pogleda svoje
šake. „Još sam bio u krevetu kada je umro. Tvoj Devan će ti reći. Pokušao je da me
probudi. Zora se bližila, i moji lordovi su čekali, napeti. Trebalo je da sam u sedlu,
u oklopu. Znao sam da će Renli napasti s prvim svetlom. Devan kaže da sam se
otimao i vikao, ali kakve to veze ima? To je bio samo san. Bio sam u svom šatoru
kada je Renli umro, a kada sam se probudio, ruke su mi bile čiste.“
Ser Davos Sivort oseti kako nepostojeći vrhovi prstiju počinju da ga svrbe.
Nešto ovde nije u redu, pomisli bivši krijumčar. Ipak klimnu glavom i reče:
„Shvatam.“
„Renli mi je ponudio breskvu. Na pregovorima. Izrugivao mi se, prkosio mi,
pretio mi i ponudio mi breskvu. Pomislio sam da vadi oružje, i mašio sam se
svoga. Zar mu je to bio cilj, da me natera da pokažem strah? Ili je to bila samo
jedna od njegovih besmislenih šala? Kada je govorio o tome koliko je breskva
slatka, da li su te reči imale neko skriveno značenje?“ Kralj odmahnu glavom,
poput psa koji mlati zecom da mu polomi vrat. „Samo je Renli mogao da me tako
rasrdi jednom voćkom. Sam je sebi presudio svojom izdajom, ali sam ga ipak
voleo, Davose. To sada znam. Kunem ti se, otići ću u grob misleći na bratovljevu
breskvu.“
Do tada su već zašli u logor, jašući mimo urednih redova šatora, lepršavih
barjaka i naslaganih štitova i kopalja. Vazduh je bio težak od smrada konjske
balege pomešanog s dimom i mirisom pečenog mesa. Stanis zaustavi konja taman
toliko da odsečno otpusti lorda Florenta i ostale, naredivši im da za sat dođu u
njegov paviljon, na ratno veće. Oni se pokloniše i raziđoše, dok Davos i

Melisandra odjahaše u kraljev paviljon.
Šator je morao biti velik, pošto su se u njemu okupljali lordovi vazali radi
većanja. A ipak, u njemu ne beše ničega raskošnog. Bio je to vojnički šator od
teškog platna, tamnožute boje koja je ponekad podsećala na zlatnu. Samo je
kraljevski barjak što se vijorio sa središnjeg koplja govorio da je to suverenov
šator. On, i stražari pred njim; kraljičini ljudi naslonjeni na visoka koplja, s grbom
vatrenog srca prišivenim na grudima.
Konjušari priđoše da im pomognu da sjašu. Jedan stražar uze teški barjak od
Melisandre, pa zabode koplje duboko u meko tlo. Devan je stajao kraj vrata,
čekajući da ih otvori za kralja. Stariji štitonoša čekao je kraj njega. Stanis skide
krunu i preda je Devanu. „Hladne vode, dve čaše. Davose, za mnom. Moja gospo,
pozvaću te kada mi ustrebaš.“
„Biće kraljeva volja.“ Melisandra se pokloni.
Nakon jutarnje svetlosti, unutrašnjost paviljona delovala je prohladno i mračno.
Stanis sede na jednostavnu drvenu stolicu na rasklapanje i pokaza Davosu ka
drugoj. „Jednog dana ću te možda proizvesti u lorda, krijumčaru. Samo da bih
najedio Seltigara i Florenta. Nećeš mi biti zahvalan. To će značiti samo da ćeš
morati da trpiš ova veća, i glumiš zanimanje za njakanje magaraca.“
„Zbog čega ih onda sazivaš, ako nemaju svrhe?“
„Magarci vole zvuk sopstvenog njakanja, zbog čega drugog? A potrebni su mi da
mi vuku kola. O, naravno, ponekad se čuje i neka korisna ideja. Mada, rekao bih da
danas neće - evo tvog sina s vodom.“
Devan položi poslužavnik na sto i napuni dve glinene čaše. Kralj nasu malo soli
u čašu pre nego što otpi. Davos je više bio za čistu vodu, a zapravo je želeo vino.
„Govorio si o tvom veću?“
„Pusti da ti kažem kako će biti. Lord Velarion će me nagovarati da izvršim juriš
na zamak s prvim svetlom, pomoću kuka i lestvica, protiv strela i ključalog ulja.
Mladi magarci će misliti kako je to sjajna ideja. Estermont će se zalagati da ih
izgladnimo, kao što su Tirel i Redvin jednom pokušali sa mnom. Za to će biti
potrebno godinu dana, ali stari magarci su strpljivi. A lord Keron i ostali koji vole
da se ritaju želeće da prihvate ser Kortnijev izazov i da sve stave na kocku na
dvoboju. Svaki od njih zamišlja
će baš on biti moj megdandžija, i tako steći večnu slavu.“ Kralj dovrši sv ju
vodu. „Šta bi ti hteo da uradim, krijumčaru?“
Davos se na tren zamisli pre nego što odgovori. „Ki’eiii smesta za Kraljevu
Luku.“
Kralj frknu. „I da ostavim Krajoluj nezauzet?“
„Ser Kortni nije dovoljno jak da ti naudi. Lanisteri jesu. Opsada će predugo
trajati, dvoboj je preveliko kockanje, a juriš će koštati hiljade života, i nije sigurno
da će uspeti. Kada jednom zbaciš Džofrija s prestola, i ovaj zamak će morati da ti
se pokori, kao i ostali. Po logoru se priča da lord Tivin juri na zapad da spase

Lanisgrad od osvete severnjaka...“
„Otac ti i nije tako glup, Devane“, reče kralj momku koji je stajao kraj njega.
„Zbog njega želim da imam u službi više krijumčara. A manje lordova. Mada u
jednome grešiš, Davose. Potreba postoji. Ako ostavim Krajoluj nezauzet iza svojih
leđa, pričaće se da sam ovde poražen. A to ne smem da dozvolim. Ljudi me ne vole
onako kako su voleli moju braću. Prate me zato što me se boje... a poraz je smrt za
strah. Zamak mora pasti.“ Vilica kao da mu je nešto mlela. „Da, i to brzo. Doran
Martel je pozvao barjake i utvrdio planinske prolaze. Njegovi Dornjani spremni su
da se spuste u Krajine. A ne smemo zaboraviti ni Visoki Sad. Moj brat je kod Ljute
ćuprije ostavio većinu svoje sile, gotovo šezdeset hiljada pešaka. Poslao sam
šuraka ser Erola sa ser Parmenom Krejnom da ih stave pod moje zapovedništvo,
ali se nisu vratili. Bojim se da je ser Loras Tirel stigao do Ljute ćuprije pre mojih
izaslanika, i uzeo vojsku za sebe.“
„Tim pre moramo što hitnije zauzeti Kraljevu Luku. Salador San mi je rekao...“
„Salador San misli samo na zlato!“ prasnu Stanis. „Glava mu je puna snova o
blagu za koje veruje da je skriveno pod Crvenom tvrđavom, zato da ne čujem više
ni reč o Saladoru Sanu! Kada dođe dan da mi zatrebaju vojnički saveti od jednog
liškog razbojnika, skinuću krunu i obući crno.“ Kralj steže pesnicu. „Da li si ovde
da mi služiš, krijumčaru? Ili da mi dosađuješ prepiranjem?“
„Tvoj sam“, reče Davos.
„Onda me saslušaj. Ser Kortnijev zamenik je rođak Fosoveja. Lord Medouz zelen dvadesetogodišnjak. Ako kojim slučajem Penrouz padne, zapovedništvo nad
Krajolujem preći će na tog dečaka, a njegovi rođaci veruju da će on prihvatiti moje
uslove i predati zamak.“
„Sećam se jednog drugog zelenog dečaka kome je dato zapovedništvo nad
Krajolujem. Nije mu bilo više od dvadeset.“
„Lord Medouz nije tako zadrt i tvrdoglav kao što sam bio ja.“
„Tvrdoglav ili strašljiv, kakva je razlika? Ser Kortni Penrouz mi je delovao
zdrav kao dren.“
„I moj brat je, na dan uoči smrti. Noć je tamna i puna užasa, Davose.“
Davos Sivort oseti kako mu se ježe dlačice na vratu. „Moj gospodaru, ne
razumem te.“
„Ne tražim od tebe da me razumeš. Tražim samo da me služiš. Neće proći ni
dan, a ser Kortni će biti mrtav. Melisandra je to videla u vatri budućnosti. Njegovu
smrt i kako će do nje doći. Neće umreti u viteškoj borbi, to je bar jasno.“ Stanis
diže čašu, i Devan je napuni iz kondira. „Njena vatra ne laže. Videla je i Renlijevu
sudbu. Na Zmajkamenu ju je videla, i rekla je Selisi. Lord Velarion i tvoj prijatelj
Salador San hteli su da isplovim za Kraljevu Luku, ali mi je Melisandra rekla da
ću, krenem li za Krajoluj, steći najveći deo bratovljeve vojske, i bila je u pravu.“
„A-ali“, zamuca Davos, „lord Renli je ovamo i došao samo zato što si ti opseo
zamak. Pre toga je išao za Kraljevu Luku, na Lanistere, hteo je...“ Stanis se

promeškolji u stolici, namrgođen. „Išao je, hteo je, šta to znači? Uradio je šta je
uradio. Došao je ovamo sa svojim barjacima i svojim breskvama, u svoju smrt... i
za mene je bilo dobro što je tako postupio. Melisandra je u vatri videla još jedan
dan. Jutro kada bi Renli u zelenom oklopu stigao s juga da razbije moju vojsku pod
zidinama Kraljeve Luke. Da sam ga tamo sreo, možda bih poginuo ja, a ne on.“
„Ili biste se možda ujedinili i skršili Lanistere“, pobuni se Davos. „Zašto da ne?
Ako je videla dve budućnosti, pa... ne mogu obe biti istinite.“ Kralj Stanis upre
prstom. „Tu grešiš, Viteže od Praziluka. Neka svetla bacaju više od jedne senke.
Stani pred noćnu vatru i videćeš i sam. Plamenovi plešu i menjaju se, nikada ne
miruju. Senke rastu i smanjuju se, i svaki čovek ih baca na desetine. Neke su
slabije od drugih, to je sve. Tako i ljudi bacaju svoje senke na budućnost. Jednu ili
mnogo njih. Melisandra ih sve vidi.
Ne voliš tu ženu. Znam to, Davose, nisam slep. Ne dopada se ni mojim
lordovima. Estermont smatra da je vatreno srce loš izbor, i preklinje da se bori pod
krunisanim jelenom, kao nekada. Ser Gijard kaže da žena ne bi trebalo da mi bude
barjaktar. Drugi šapuću da joj nije mesto na mojim ratnim većima, da treba da je
pošaljem nazad u Ašai, da je grešno što provodi noći u mom šatoru. Da, oni
šapuću... ali ona služi.“
„Kako služi?“ upita Davos, bojeći se odgovora.
„Kako je potrebno.“ Kralj ga pogleda. „А ti?“
„Ја...“ Davos liznu usne. „Tvoj sam da mi zapovedaš. Šta želiš da uradim?“
„Ništa što nisi i ranije. Samo da s brodićem pristaneš ispod zamka, neprimećen,
po mrklom mraku. Možeš li to da uradiš?“
„Da. Noćas?“
Kralj odsečno klimnu glavom. „Biće ti potreban brodić. Ne Crna Beta. Niko ne
sme saznati šta radiš.“
Davosu dođe da se pobuni. On je sada bio vitez, ne više krijumčar, a ubica
nikada nije bio. Ali kada otvori usta, reči ne izađoše. To je bio Stanis, njegov
pravedni gospodar, kome je dugovao sve što je postao. A morao je da misli i na
sinove. Smilujte se bogovi, šta je to ona od njega napravila?
„Ćutiš“, primeti Stanis.
I tako će biti i dalje, reče Davos sebi, ali naglas kaza: „Moj sizerenu, moraš
zauzeti zamak, to mi je sada jasno, ali sigurno ima i drugih načina. Čistijih načina.
Pusti ser Kortnija da zadrži kopile, i verovatno će se predati.“
„Moram da imam tog momka, Davose. Moram. Melisandra je i to videla u
vatri.“
Davos pokuša da nađe neki drugi odgovor. „U Krajoluju nema viteza koji se
može meriti sa ser Gijardom ili lordom Keronom, ili sa još stotinom drugih,
zakletih tebi na službu. Taj dvoboj... možda to ser Kortni traži način za časnu
predaju? Čak i po cenu svog života?“
Zabrinut izraz prelete kraljevim licem, poput oblaka. „Verovatnije smera neko

izdajstvo. Neće biti borbe megdandžija. Ser Kortni je bio mrtav i pre nego što je
bacio onu rukavicu. Vatra ne laže, Davose.“
A ipak sam im ja potreban da bi se proročanstvo obistinilo, pomisli on. Davos
Sivort odavno ne beše osetio toliku tugu.
I tako se zatekao kako još jednom prelazi Brodolomni zaliv u gluvo doba noći,
krmaneći brodićem crnih jedara. Nebo je bilo isto, kao i more. U vazduhu se
osećao isti miris soli, a voda koja mu je zapljuskivala pramac bila je ista kao što ju
je pamtio. Hiljadu treperavih logorskih vatri gorelo je oko zamka, poput vatri
Tirela i Redvina pre šesnaest godina. Ali je sve drugo bilo različito.
Poslednji put sam u Krajoluj donosio život, u obliku praziluka. Ovog puta je
to smrt, u obliku Melisandre od Ašaija. Pre šesnaest godina, jedra su se nadimala i
pucketala sa svakom, pramenom vetra, sve dok ih nije spustio i nastavio prigušenim
veslima. Pa ipak, srce mu je bilo u petama. Međutim, posade Redvinovih galija
bile su se opustile posle toliko vremena, i on je kliznuo kroz blokadu glatko kao
crni saten. Ovog puta su svi okolni brodovi pripadali Stanisu, a jedina opasnost
pretila je od osmatrača na zidinama zamka. Bez obzira na to, Davos je bio napet
kao struna.
Melisandra se skupila na veslačkoj klupi, izgubljena u naborima tamnocrvenog
ogrtača koji ju je prekrivao od glave do pete, lica pod kukuljicom nalik na bledu
mrlju. Davos je voleo vodu. Najbolje je spavao kada se pod njim ljuljuškala
paluba, a uzdasi vetra u snasti bili su mu miliji od muzike ma kog pevača s harfom.
Međutim, noćas mu čak ni more nije pružalo mira. „Osećam miris straha na tebi,
ser viteže“, tiho reče crvena žena.
„Neko mi je jednom rekao da je noć mračna i puna užasa. A noćas nisam vitez.
Noćas sam ponovo krijumčar Davos. Voleo bih da si ti praziluk.“
Ona se nasmeja. „Mene se bojiš? Ili ovog što radimo?“
„Onog što ti radiš. Neću da budem deo toga.“
„Tvoja ruka je digla jedro. Tvoja ruka drži kormilo.“
Ćutke, Davos se vrati krmanjenju. Obala je bila načičkana oštrim stenama, tako
da ih je vodio daleko na pučinu. Sačekaće plimu pre nego što skrene. Krajoluj se
iza njih smanjivao, ali to crvenu ženu nije brinulo. „Da li si ti dobar čovek, Davose
Sivorte?“ upita ona.
Da li bi dobar čovek radio ovo? „Čovek sam“, reče on. „Dobar sam prema
svojoj ženi, ali sam poznavao i druge žene. Pokušao sam da budem otac svojim
sinovima, da im pomognem da nađu sebi mesta u ovom svetu. Da, kršio sam
zakone, ali nikada pre ove noći nisam osećao da činim nešto zlo. Rekao bih da je u
meni jedno izmešano s drugim, moja gospo. Dobar sam i loš.“
„Siv čovek“, reče ona. „Ni beo ni crn, već pomalo na obe strane. Takav si,
znači, ser Davose?“
„Ја? Čini mi se da je većina ljudi takva.“
„Ako je pola praziluka crno od truleži, to je truo praziluk. Čovek je ili dobar ili

zao.“
Vatre iza njih stopile su se u jedno nejasno svetlucanje naspram crnog neba, i
kopno se skoro više nije videlo. Bilo je vreme da se okrene. „Pazi glavu, moja
gospo.“ On okrenu kormilo, i čamčić odbaci od sebe talasić crne vode dok se
okretao. Melisandra se saže ispod jedra, s jednom rukom na rubu čamca, mirna kao
i uvek. Drvo zaškripa, platno se zategnu, voda pljusnu, toliko glasno da bi se čovek
mogao zakleti da će ih neko iz zamka sigurno čuti. Davos je znao da neće.
Beskonačni udari talasa o stene bili su jedini zvuci koji su prodirali kroz debele
zidine Krajoluja, a i oni tek jedva čujno.
Dok su se približavali kopnu, ostavljali su za sobom namreškan trag u vodi.
„Govoriš o ljudima i o praziluku“, reče Davos Melisanđri. „Šta je sa ženama? Zar
za njih ne važi isto? Da li si ti dobra ili zla, moja gospo?“
To joj izmami smeh. „О, dobra sam. I ja sam neka vrsta viteza, mili ser. Borac
za svetlo i život.“
„А ipak nameravaš da noćas ubiješ čoveka“, reče on. „Kao što si ubila meštra
Kresena.“
„Tvoj meštar se sam otrovao. Hteo je da otruje mene, ali me je štitila veća sila,
a njega nije.“
„А Renli Barateon? Ko je njega ubio?“
Glava joj se okrenu. Pod senkom kukuljice, oči su joj gorele kao bledi crveni
plamenovi sveća. „Nisam ja.“
„Lažeš.“ Davos je sada bio siguran.
Melisandra se ponovo nasmeja. „Izgubljen si u tami i sumnjama, ser Davose.“
„I neka sam.“ Davos pokaza ka dalekim svetlima, treperavim na zidinama
Krajoluja. „Osećaš kako je hladan vetar? Stražari će se zbiti oko tih baklji. Malo
toplote, malo svetla, prija to kada je noć ovakva. Ali će ih ona i zaslepiti, tako da
nas neće videti kada prođemo.“ Nadam se. „Bog tame nas sada štiti, moja gospo.
Čak i tebe.“
Na ovo plamen njenih očiju kao da zasja malo svetlije. „Ne izgovaraj to ime,
ser. Da ne privučeš njegovo crno oko na nas. On ne štiti nikoga, to ti jamčim. On je
neprijatelj svega živog. Baklje nas štite, to si i sam rekao. Vatra. Blistavi dar
Gospodara svetla.“
„Neka bude kako ti kažeš.“
„Kako on kaže.“
Vetar je menjao pravac, Davos je to osećao, video po načinu na koji se crno
jedro nadimalo. On uhvati konop za spuštanje jedra. „Pomozi mi da spustim jedro.
Ostatak puta ću veslati.“
Zajedno skupiše i privezaše jedro, dok se čamac ljuljuškao pod njima. Kada
Davos kliznu veslima u nemirnu crnu vodu, kaza: „Kо te je prevezao do Renlija?“
„Nije bilo potrebe“, reče ona. „On je bio nezaštićen. Ali ovde... ovaj Krajoluj je
staro mesto. U kamenje su utkane mađije. Tamni zidovi kroz koje senka ne može

proći - drevne mađije i zaboravljene, ali još na svome mestu.“
„Senka?“ Davos oseti kako se ježi. „Senka pripada tami.“
„Veća si neznalica od deteta, ser viteže. U mraku nema senki. Senke su sluge
svetla, deca vatre. Najsvetliji plamen baca najtamnije senke.“
Namrgođen, Davos joj reče da ćuti. Ponovo su se približavali kopnu, a voda je
dobro prenosila glasove. Veslao je; slabašni zvuk njegovih vesala gubio se u
ravnomernom zvuku talasa. Morska strana Krajoluja dizala se na beloj litici, bledi
krečnjak izranjao je iz mora, visok kao pola onih ogromnih spoljnih zidina. U litici
je zjapio otvor, i Davos je krmanio ka njemu, isto kao i pre šesnaest godina. Tunel
je vodio u pećinu pod zamkom, gde su olujni gospodari iz davnina izgradili svoj
pristan.
Prolaz je bio plovan samo za vreme plime, i nikada nije bio bezopasan, ali
Davos nije zaboravio krijumčarske veštine. On ih vešto provede između oštrih
stena, sve dok se ulaz u pećinu ne nađe tik pred njima, a zatim pusti da ih talasi
unesu. Udarali su svuda oko njih, bacajući čamac čas levo čas desno, kvaseći ih do
kože. Skrivena šiljasta stena izlete pred njih iz mraka, pljujući penu, i Davos jedva
uspe da je zaobiđe, odgurnuvši se veslom.
A onda se nađoše unutra, obavijeni tamom, i voda se smiri. Mali čamac uspori i
poče da se okreće. Zvuk njihovog disanja postajao je sve jači, sve dok se nije
učinilo da ih potpuno okružuje. Davos nije očekivao tamu. Poslednji put, baklje su
gorele svuda uz tunel, i oči izgladnelih ljudi virile su kroz odbrambene rupe u
tavanici. Znao je da se rešetka nalazi negde ispred. Davos uspori čamac pomoću
vesala, i gotovo blago otplutaše ka njoj.
„Dalje odavde ne možemo, osim ako unutra imaš čoveka koji će dići rešetku.“
Šapat mu se razli preko vode, tih poput miševa na mekim ružičastim šapicama.
„Jesmo li s unutrašnje strane zidina?“
„Da. Ispod smo. Ali dalje ne možemo. Rešetka se spušta sve do dna. A razmak
između šipki je suviše uzak, ni dete ne može da se provuče.“
Nije bilo odgovora sem tihog šuškanja. A onda svetlo procveta u tami. Davos
diže ruku da zaštiti oči, i dah mu zastade u grlu. Melisandra skide kapuljaču i zbaci
tešku odoru. Ispod, bila je naga, i u poodmakloj trudnoći. Otečene grudi teško su
joj visile, a stomak joj je štrčao kao da će se raspući. „Bogovi, spasite nas“,
prošapta on, i ču kako mu odgovara smeh, dubok i grlen. Oči joj behu usijane
žeravice, a znoj koji joj je oblivao kožu kao da je sijao sopstvenom svetlošću.
Melisandra je bleštala.
Dahćući, ona čučnu i raširi noge. Krv joj poteče niz butine, crna kao mastilo.
Krik joj beše ropac, ili ekstaza, ili oboje. A Davos vide kako iz nje izlazi dečja
glava. Dve ruke se probiše napolje, hvatajući, grabeći Melisandrine napregnute
butine, vukući, sve dok čitava senka ne kliznu u svet i diže se, viša od Davosa,
visoka kao tunel, nadvijajući se nad čamcem. Mogao je da je vidi samo na tren pre
nego što je nestala, izvijajući se kroz rešetke i jureći preko površine vode, ali je taj

tren bio dovoljno dugačak.
Znao je tu senku. Kao što je znao i čoveka koji ju je bacio.

DŽON
Zov doplovi kroz tamu noći. Džon se diže na lakat, po navici rukom tražeći
Dugačku kandžu, dok se logor budio. Rog koji budi usnule, pomisli on.
Dugački duboki zvuk ostade još neko vreme da lebdi u vazduhu, jedva čujan.
Stražari na prstenastom zidu behu zastali u mestu, smrznutog daha i glava okrenutih
ka zapadu. Dok je zvuk roga bledeo, čak i vetar prestade da duva. Ljudi su
zbacivali pokrivače i grabili koplja i pojaseve, kretali se tiho, osluškivali. Konj
zanjišta i neko ga smiri. U magnovenju, činilo se kao da je čitava šuma zaustavila
dah. Braća Noćne straže čekala su drugi zov, moleći se da ga ne čuju, bojeći se da
će ga čuti.
Kada tišina potraja neizdrživo dugo i ljudi shvatiše da se rog neće ponovo
oglasiti, osmehnuše se jedni drugima pomalo posramljeno, kao da poriču da su bili
napeti. Džon Snežni ubaci nekoliko grančica u vatru, pripasa kaiš s mačem, navuče
čizme, pa otrese zemlju i rosu s plašta i prebaci ga preko ramena. Plamenovi su
buktali kraj njega, dobrodošla vrelina tukla mu je u lice dok se oblačio. Čuo je
kako se lord Zapovednik kreće po šatoru. Ubrzo Mormont diže zastor. „Jedan
zov?“ Na ramenu, gavran mu je sedeo ćutljiv i nakostrešen, izgledajući sasvim
jadno.
„Jedan, moj gospodaru“, potvrdi Džon. „Braća se vraćaju.“
Mormont priđe vatri. „Polušaka. I krajnje je vreme bilo.“ Sa svakim danom
čekanja postajao je sve nemirniji; podsećao je na mečku koja samo što se nije
okotila. „Postaraj se da bude tople hrane za ljude i krmiva za konje. Hoću smesta
da vidim Korina.“
»Dovešću ga, moj gospodaru.“ Ljude iz Kule senki odavno su očekivali. Kada
se nisu pojavili, braća su počela da se pitaju šta im se desilo. Džon je čuo mračna
mrmljanja oko vatre, i to ne samo od Žalobnog Eda. Ser Otin Viters se zalagao da
se smesta vrate u Crni zamak. Ser Malador Lok je hteo da krenu za Kulu senki, u
nadi da će naći Korinov trag i saznati šta mu se desilo. A Toren Smolvud je želeo
da krenu dublje u planine. „Mens Rajder zna da se mora boriti sa Stražom“, izjavio
je Toren, „ali nikada neće očekivati da zađemo ovako daleko na sever. Ako jašemo
uz Mlečnu vodu, možemo ga napasti iznenada i razbiti mu vojsku pre nego što bude
svestan šta ga je snašlo.“
»Bićemo brojčano mnogo slabiji“, prigovorio je ser Otin. „Kraster je rekao da
Mens sakuplja veliku vojsku. Hiljade i hiljade. Nas bez Korina ima samo dve
stotine.“
»Pošalji dve stotine vukova na deset hiljada ovaca, ser, i vidi šta će se desiti“,
rekao je Smolvud samopouzdano.
„Medu tim ovcama ima i jarčeva, Torene“, upozorio je Džarmen Bakvel. „Da, a
možda i pokoji lav. Čegrtava košulja, Psoglavi Harma, Alfin Vranoubica...“

„Znam ih jednako dobro kao i ti, Bakvele“, odbrusio je Smolvud. „I nameravam
da svima njima poskidam glave. Oni su divljani. Nisu vojnici. Nekoliko stotina
ratnika, najverovatnije pijanih, usred velike horde žena, dece i robova.
Počistićemo ih, i naterati da vrišteći glavačke pobegnu nazad u svoje kolibe.“
Raspravljali su se mnogo sati, i na kraju se nisu složili. Matori Medved je bio
previše tvrdoglav za povlačenje, ali nije hteo da bezglavo jurnu uz Mlečnu vodu, u
potrazi za bitkom. Na kraju, ništa nije odlučeno, sem da se sačeka još koji dan na
ljude iz Kule senki, i da se razgovor ponovo obavi ako se ovi ne pojave.
A sada su se pojavili, što je značilo da se odluka ne može dalje odlagati. Džonu
je bar zbog toga bilo drago. Ako moraju da se bore protiv Mensa Rajdera, neka to
bude što pre.
Žalobnog Eda zateče gde se kraj vatre žali kako mu je teško da spava kada neki
ljudi vole da duvaju u rogove po šumi. Džon mu dade novi razlog za žalopojke.
Zajedno su probudili Hejka, koji naređenja lorda zapovednika primi uz bujicu
kletvi, ali ipak ustade, i uskoro je desetak braće seckalo korenje za čorbu.
Sem pristiže zadihan dok je Džon prelazio logor. Pod crnom kapuljačom lice mu
je bilo okruglo i bledo kao mesec. „Čuo sam rog. Da li se to tvoj stric vraća?“
„Stižu ljudi iz Kule senki.“ Bile je sve teže gajiti nade da će se Bendžen Stark
bezbedno vratiti. Plašt koji je pronašao pod Pesnicom zaista je mogao da pripada
njegovom stricu ili nekom njegovom čoveku, čak je i Matori Medved to priznao,
mada niko nije znao zašto su ga tu zakopali, obmotanog oko zalihe zmajstakla.
„Seme, moram da krenem.“
Kod prstenastog zida zateče stražare kako izvlače kolje iz napola zamrznute
zemlje da naprave prolaz. Ne prođe dugo, i prva braća iz Kule senki počeše da se
penju uz obronak. Svi su bili u krznu i koži, tek se ponegde video čelik ili bronza;
oštra suva lica pokrivale su guste brade, zbog kojih su delovali čupavo poput
svojih brdskih konjića. Džona iznenadi što su na nekim konjima jahala po dvojica.
Kada se zagleda malo bolje, shvati da su mnogi ranjeni. Bilo je neprilika na putu.
Džon je prepoznao Polušaku čim ga je ugledao, mada se nikada ne behu sreli.
Veliki izvidnik je u Straži bio živa legenda; čovek spor na rečima i hitar na delu,
visok i prav kao koplje, dugačkih udova i ozbiljnog držanja, zа razliku od svojih
ljudi, bio je obrijan. Kosa mu je ispod kacige padala u dugačkoj pletenici
prekrivenoj injem, a crna odeća beše mu tako izbledela da je postala bezmalo siva.
Samo palac i kažiprst behu mu ostali od šake kojom je držao uzde; ostale je izgubio
kada je uhvatio divljansku sekiru koja bi mu inače razbila lobanju. Pričalo se da je
nabio osakaćenu ruku u lice napadača, tako da mu je krv briznula u oči, i ubio ga
dok je ovaj bio zaslepljen. Od tog dana, divljani s one strane Zida nisu znali za
neumoljivijeg neprijatelja.
Džon ga pozdravi. „Lord zapovednik Mormont želi smesta da te vidi. Povešću te
do njegovog šatora.“
Korin skoči iz sedla. „Ljudi su mi gladni, a neko mora da se pobrine i za konje.“

„Postaraćemo se za sve to.“
Izvidnik poveri konja jednom svom čoveku, pa krenu za njim. „Ti si Džon
Snežni. Ličiš na oca.“
„Poznavao si ga, moj gospodaru?“
„Nisam ja nikakav gospodar. Samo brat iz Noćne straže. Znao sam lorda
Edarda, da. I njegovog oca pre njega.“
Džon je morao da ubrza da ne bi zaostao za Korinovim dugačkim koracima.
„Lord Rikard je umro pre mog rođenja.“
„Bio je prijatelj Straže.“ Korin se osvrnu za sobom. „Priča se da sa tobom ide
jezovuk.“
„Duh će se vratiti u zoru. Noću lovi.“
Žalobnog Eda zatekoše kako prži krišku slanine i kuva desetak jaja u loncu na
Mormontovoj vatri. Matori Medved je sedeo u svojoj logorskoj stolici od kože i
drveta. „Već sam bio počeo da se bojim za vas. Naišli ste na nevolje?“
„Naišli smo na Alfina Vranoubicu. Mens ga je poslao da izviđa uz Zid, i naleteli
smo na njega kada se vraćao.“ Korin skide kacigu. „Alfin više neće smetati
kraljevstvu, ali su neki njegovi ljudi pobegli. Progonili smo ih koliko smo mogli,
ali je moguće da će se nekolicina dokopati planina.“
„А cena?“
„Četiri mrtva brata. Desetak ranjenih. Za trećinu manje nego kod neprijatelja. A
imamo i zarobljenike. Jedan je brzo umro od rana, ali je drugi poživeo dovoljno
dugo da ga ispitamo.“
„Bolje da o tome pričamo unutra. Džon će ti doneti rog piva. Ili možda hoćeš
kuvanog vina?“
„Kuvana voda je dovoljna. Jaje i komad slanine.“
„Kako hoćeš.“ Mormont odiže ulaz u šator, i Korin Polušaka se sagnu i uđe.
Ed je stajao nad kazančetom i kašikom okretao jaja. „Zavidim ovim jajima“,
reče. „I meni bi sada prijalo da se kuvam. Da je kazan veći, uskočio bih unutra.
Mada bih više voleo da je pun vina, a ne vode. Ima i gorih načina da se umre nego
zagrejan i pijan. Znam brata koji se jednom udavio u vinu. To je, međutim, bilo
jadno vino, i ukus mu se od njegovog leša nije poboljšao.“
„Pio si to vino?“
„Grozno je to kad naletiš na mrtvog brata. I tebi bi tada prijalo piće, lorde
Snežni.“ Ed promeša kazanče i dodade još malo oraščića.
Nemiran, Džon je čučao kraj vatre i džarao je štapom. Čuo je glas Matorog
Medveda iz šatora, isprekidan gavranovim graktanjem i tišim glasom Korina
Polušake, ali reči nije mogao da razabere. Alfin Vranoubica je mrtav, to je dobro.
Beše to jedan od najkrvavijih divljanskih pljačkaša, a ime je dobio po crnoj braći
koju je pobio. Zašto onda Korin zvuči tako mračno, nakon takve pobede?
Džon se nadao da će dolazak ljudi iz Kule senke oraspoložiti logor. Baš prošle

noći, kada se vraćao kroz mrak s pišanja, čuo je kako pet ili šest ljudi tihim
glasovima razgovaraju oko zamrle vatre. Kada je čuo kako Čet gunđa da je krajnje
vreme da krenu nazad, Džon je zastao da oslušne. „Ovo je ludost jednog starca, ovo
izviđanje“, čuo je. „U tim planinama ćemo naći samo svoje grobove.“
„U Ledenkandžama ima divova, i vargi i još gorih stvorova“, rekao je Lark
Sestranin.
„Ја ne idem tamo, pazi šta ti kažem.“
„Teško da će Matori Medved da te pita’oćeš ili nećeš.“
„Možda mi nećemo da pitamo njega“, reče Čet.
Baš tada jedan pas diže glavu i zareža, i onda je morao brzo da ode pre nego što
ga spaze. Taj razgovor nije bio namenjen mojim ušima, shvati on. Pomislio je da
njihove reči prenese Mormontu, ali nije bio u stanju da potkaže svoju braću, čak ni
takvu kao što su Čet i Sestranin. To su samo prazne priče, reče on sebi. Hladno im
je i boje se; kao i svi mi. Bilo je teško tu čekati, na kamenom visu iznad šume,
pitajući se šta će doneti jutro. Nevidljivi neprijatelj uvek je najstrašniji.
Džon isuka novi bodež iz kanija i zagleda se u igru plamenova na sjajnom crnom
staklu. Sam je izradio drvenu dršku i obmotao je užetom od konoplje. Bio je ružan,
ali je služio. Žalobni Ed smatrao je da su stakleni noževi korisni otprilike kao i
bradavice na viteškom grudnom oklopu, ali Džon nije bio tako siguran. Sečivo od
zmajstakla bilo je oštrije od čelika, mada mnogo krtije.
Tu je zakopano s nekim razlogom.
Napravio je bodež i za Grena, i još jedan za lorda zapovednika. Ratni rog dao je
Semu. Kada su malo bolje pogledali, ispostavilo se da je rog napukao, pa makar i
kada su očistili svu zemlju iz njega, Džon nije uspeo da proizvede nikakav zvuk. I
rub otvora je bio iskrzan, ali je Sem voleo stare stvari, makar i beskorisne stare
stvari. „Napravi od njega rog za piće“, rekao mu je Džon, „i svaki put kada budeš
pio prisetićeš se kako si jahao s one strane Zida, čak do Pesnice Prvih ljudi.“ Dao
je Semu i vrh koplja i desetak vrhova strela, a ostale je razdelio drugim
prijateljima, za sreću.
Matorog Medveda je bodež obradovao, ali je Džon primetio da ipak više voli
da za pojasom ima čelični nož. Mormont nije umeo da kaže ko je zakopao plašt, niti
šta bi on trebalo da znači. Možda će Korin to znati. Polušaka je išao dublje u
divljinu od bilo kog živog čoveka.
„Hoćeš ti da poslužiš, ili ću ja?“
Džon vrati bodež u kanije. „Ја ću.“ Hteo je da čuje o čemu razgovaraju.
Ed odseče tri debele kriške bajatog ražanog hleba, stavi ih na drveni pladanj,
preli ih slaninom i močom, i napuni zdelu tvrdo kuvanim jajima. Džon uze zdelu u
jednu, a pladanj u drugu ruku, pa uđe u šator lorda zapovednika.
Korin je sedeo na podu, prekrštenih nogu, leđa pravih poput koplja. Svetlost
sveća igrala je na ravnim tvrdim površinama njegovih obraza. „...Čegrtava
Košulja, Uplakani i svi drugi poglavice, veliki i mali“, govorio je. „Imaju i varge, i

mamute, i jači su nego što smo sanjali. Bar je tako rekao. Neću se zakleti da je
govorio istinu. Eben veruje da nam je čovek pričao bajke, samo da bi mu život
duže potrajao.“
„Bile te priče istinite ili lažne, moramo da upozorimo Zid“, reče Matori Medved
u trenutku kada Džon stavi pladanj među njih. „А i kralja.“
„Kog kralja?“
„Sve njih. I prave i lažne. Ako hoće da vladaju kraljevstvom, neka ga i brane.“
Polušaka uze jaje i razbi ga o ivicu zdele. „Ti kraljevi će raditi šta im je volja“,
reče, ljušteći ljusku. „А to najverovatnije neće biti ništa veliko. Najbolja nada nam
je Zimovrel. Starkovi moraju dići Sever na noge.“
„Da. Sigurno.“ Matori Medved razvi mapu, namršti se na nju, pa je baci u stranu
i raširi novu. Razmišljao je o tome gde će udarac pasti, Džon je to jasno video.
Straža je nekada držala sedamnaest zamkova duž stotinu liga Zida, ali je jedan po
jedan zamak polako napuštan, onako kako je snaga bratstva opadala. Sada su samo
tri bila nastanjena, što je Mens Rajder znao jednako dobro kao i oni. „Nadajmo se
da će ser Aliser dovesti nove regrute iz Kraljeve Luke. Ako u Sivobranu pošaljemo
ljude iz Kule senki, a u Dugačku Mogilu one iz Morobdije...“
„Sivobrana je gotovo sasvim srušena. Kamenvrata bi bolje poslužila, ako
nađemo ljude. Možda takođe i Ledenkraj i Duboko jezero. Uz svakodnevne patrole
po zidu između njih.“
„Patrole, da. Dva puta dnevno, ako možemo. Sam Zid je moćna prepreka.
Nebranjen, ne može ih zaustaviti, ali će ih bar usporiti. Što je vojska veća, više će
im vremena trebati. Sudeći po pustoši koju su za sobom ostavili, sigurno
nameravaju da povedu i žene. I decu takođe, i životinje... da li si ikada video da se
koza penje uz lestvice? Uz konopac? Moraće da sagrade stepenice, ili veliku
rampu... za to će im trebati čitav mesec, možda i duže. Mens zna da najbolje
izglede za prolaz ima kroz Zid. Kroz kapiju, ili..
„Рrосер.“
Mormontova glava naglo se diže. „Molim?“
„Ne nameravaju da se popnu uz zid niti da kopaju ispod njega, moj gospodaru.
Nameravaju da ga provale.“
„Zid je sedam stotina stopa visok, i tako debeo da je u osnovi potrebno stotinu
ljudi da ga proseku budacima i sekirama.“
„Bez obzira.“
Mormont čupnu bradu, namršten. „Kаkо?“
„Kako drugačije? Mađijom.“ Korin pregrize jaje napola. „Zašto bi inače Mens
odabrao da okupi svoju silu u Ledenkandžama? One su okrutne i jezive, i od njih do
Zida vodi dugačak i naporan put.“
„Ја sam mislio da je planine odabrao da bi sakrio gomilanje svojih snaga od
očiju mojih izvidnika.“
„Možda“, reče Korin, dokrajčivši jaje, „ali ja mislim da postoji još nešto. On u

visokim i hladnim krajevima nešto traži. Nešto što mu je potrebno.“
„Nešto?“ Mormontov gavran diže glavu i prodorno graknu. U zbijenom prostoru
šatora zvuk je rezao kao nož.
„Nekakvu moć. Šta je ona, naš zarobljenik nije znao. Možda smo ga preoštro
ispitivali, pa je umro pre nego što je stigao sve da kaže. Mada, sumnjam da je i
znao.“
Džon je čuo vetar napolju. Piskutavo je ječao dok je treperio između kamenova
prstenastog zida i zatezao konopce šatora. Mormont se zamišljeno protrlja po
ustima. „Nekakvu moć“, ponovi on. „Moram da saznam kakvu.“
„Onda moraš poslati izviđače u planine.“
„Ne želim da izgubim još ljudi.“
„Možemo samo da umremo. Zašto smo inače obukli ove crne plaštove, nego da
umremo u odbrani kraljevstva? Poslaću petnaest ljudi, u tri grupe od po pet. Jedna
da krene uz Mlečnu vodu, jedna u Prevoj urlika, jedna da se popne uz Divove
stepenice. Džarmen Bakvel, Toren Smolvud i ja da budemo zapovednici. Da
saznamo šta nas u tim planinama čeka.“
„Čeka“, viknu gavran. „Čeka.“
Lord zapovednik Mormont duboko uzdahnu. „Ne vidim drugi izbor“, popusti on,
„ali ako se ne vratite...“
„Neko će se spustiti iz Ledenkandži, moj gospodaru“, reče izvidnik. „Ako to
budemo mi, sve je dobro. Ako ne, biće to Mens Rajder, a vi mu se ovde nalazite
tačno na putu. Ne može da krene na jug a da ostavi vas iza sebe, da ga pratite i
napadate mu začelje. Moraće da napadne. Ovo je snažno mesto.“
„Ne toliko snažno“, reče Mormont.
„Onda ćemo svi izginuti. Naša smrt će kupiti vreme za braću na Zidu. Vreme da
se pošalju ljudi u prazne zamkove i da se zamrznu kapije, vreme da se lordovi i
kraljevi pozovu u pomoć, vreme da se naoštre sekire i poprave katapulti. Nećemo
uzalud umreti.“
„Umreti“, mrmljao je gavran, šetkajući se po Mormontovim ramenima.
„Umreti, umreti, umreti, umreti.“ Matori Medved je sedeo pogrbljen i tih, kao da
je breme tih reči bilo preteško za njega. Ali napokon izgovori: „Neka mi bogovi
oproste. Odaberi svoje ljude.“
Korin Polušaka okrenu glavu. Oči mu se susretoše s Džonovim, i on ih dugo ne
skrenu. „Dobro. Biram Džona Snežnog.“
Mormont zatrepta. „On je tek dečak. A i moj je kućeupravitelj. Nije čak ni
izvidnik.“
„Tolet može da se stara o tebi jednako dobro, moj gospodaru.“ Korin diže svoju
obogaljenu, dvoprstu šaku. „Stari bogovi su još jaki s one strane Zida. Bogovi
Prvih ljudi... i Starkova.“
Mormont pogleda Džona. „Šta ti želiš?“

„Da idem“, reče on bez oklevanja.
Starac se žalostivo osmehnu. „Nisam ni sumnjao.“
Zora je svitala kada Džon izađe iz šatora kraj Korina Polušake. Vetar je kovitlao
oko njih, poigravajući im se plaštovima i razvejavajući crvene žeravice iz vatre.
„Krećemo u podne“, reče mu izvidnik. „Bolje da nađeš tog svog vuka.“

TIRION
„Kraljica namerava da pošalje princa Tomena iz grada.“ Klečali su sami u tihoj
tami obredišta, okruženi senkama i treperavim svećama, ali je Lansel ipak šaputao.
„Lord Džajlz će ga odvesti u Rozbi i tamo ga sakriti, prerušenog u paža.
Nameravaju da mu potamne kosu i svima kažu kako je sin nekog lutajućeg viteza.“
„Plaši li se to ona rulje? Ili mene?“
„I jednog i drugog“, reče Lansel.
„Ah.“ Tirion je prvi put čuo za tu nameru. Da li su Varisa njegove ptičice
napokon izneverile? Pretpostavljao je da čak i pauci moraju da zadremaju... ili je
možda evnuh igrao složeniju i prepredeniju igru nego što je on znao? „Imaš moju
zahvalnost, ser.“
„Hoćeš li mi učiniti uslugu koju sam tražio?“
„Možda.“ Lansel je hteo da u nastupajućoj bici zapoveda sopstvenim odredom.
Veličanstven način da se pogine pre nego što mu i brkovi porastu, ali mladi
vitezovi uvek za sebe misle da su nepobedivi.
Tirion se zadrža još malo nakon što mu rođak nestade u mraku. Pred Ratnikovim
oltarom, on jednom svećom upali drugu. Čuvaj mi brata, ti gade krvavi, on je
jedan od tvojih. Potom upali i drugu sveću pred Strancem, za sebe.
Te noći, kada Crvena tvrđava utonu u mrak, Bron stiže i zateče ga kako pečati
pismo. „Odnesi ovo ser Džejslinu Bajvoteru.“ Kepec nakapa vreli zlatni vosak na
pergament.
„Šta piše?“ Bron je bio nepismen, tako da je postavljao drska pitanja.
„Da će povesti pedeset svojih najboljih mačeva, i izvideti Ružin drum.“ Tirion
utisnu pečat u meki vosak.
„Stanis će verovatnije doći uz Kraljevski drum.“
„О, to znam. Reci Bajvoteru da se ne obazire na ono što piše u pismu, već da
povede svoje ljude na sever. Pripremiće zasedu na drumu za Rozbi. Lord Džajlz će
napustiti zamak za dan ili dva, s desetak oklopnih pešaka, nekoliko slugu i mojim
sestrićem. Princ Tomen će možda biti obučen kao paž.“
„Hoćeš da se dečak vrati, je l’ u tome stvar?“
„Ne. Hoću da ga odvede u zamak.“ Uklanjanje dečaka iz grada bila je jedna od
boljih ideja njegove sestre, to je Tirion shvatio. U Rozbiju, Tomen će biti na
sigurnom od rulje, a to što neće biti zajedno s bratom samo će otežati Stanisu; ako
ikada zauzme Kraljevu Luku i pogubi Džofrija, postojaće još jedan lanisterski
pretendent s kojim će morati da se nadmeće. „Lord Džajlz je previše bolešljiv da
beži, a prevelika kukavica da se bori. Narediće svom kaštelanu da otvori kapije.
Kada jednom uđe unutra, Bajvoter će izbaciti posadu i držati Tomena tamo na
sigurnom. Pitaj ga kako mu se sviđa zvuk reči lord Bajvoter.“
„Lord Bron bi zvučalo bolje. I ja mogu da ti uhvatim dečaka, jednako dobro.

Klackaću ga na kolenu i pevaću mu uspavanke, ako se u tome krije lordovska
titula.“
„Potreban si mi ovde“, reče Tirion. A i ne verujem ti dovoljno da bih ti poverio
sestrića. Ako neko zlo zadesi Džofrija, lanisterske pretenzije na Gvozdeni presto
ležaće na Tomenovim mladim plećima. Ser Džejslinovi zlatni plaštovi braniče
dečaka; Bronovi najamnici će ga verovatnije prodati neprijateljima.
„Šta novi lord da uradi sa starim?“
„Šta god želi, samo da ne zaboravi da ga hrani. Neću da mi umre.“ Tirion se
diže od stola. „Moja sestra će s princom poslati jednog kraljevog gardistu.“
Brona to nije brinulo. „Pseto je Džofrijev pas, on ga neće napustiti. S ostalima
Gvozdenšakini zlatni plaštovi ne bi trebalo da imaju muke.“
„Ako bude ubijanja, reci ser Džejslinu da ne želim da im Tomen prisustvuje.“
Tirion ogrnu teški plašt od tamnosmeđe vune. „Sestrić mi je nežne prirode.“
„Siguran si da je Lanister?“
„Ni u šta nisam siguran, sem da dolaze zima i bitka“, reče on. „Hajde. Jahaću s
tobom deo puta.“
„Do Čataje?“
„Predobro me znaš.“
Izađoše kroz malu kapiju na severnom zidu. Tirion obode konja i otkasa niz
Crnosenu ulicu. Na zvuk kopita na kaldrmi nekoliko usplahirenih prilika nestade u
poprečnim uličicama, ali se niko ne usudi da im priđe. Veće beše produžilo
policijski čas; biti uhvaćen na ulicama posle večernjih zvona značilo je smrt. Mera
je donekle povratila mir u Kraljevu Luku i na četvrtinu smanjila broj leševa koje su
jutrom zaticali po ulicama, ali je Varis rekao da ga narod zbog toga proklinje.
Trebalo bi da su zahvalni što su živi da me proklinju. Dva Zlatna plašta ih
zaustaviše dok su išli niz Bakarni sokak, ali kada shvatiše kome su se obratili,
zamoliše desnicu da im oprosti, i pustiše ih dalje. Bron skrenu južno za Blatnu
kapiju; tu se rastaše.
Tirion krenu prema Čataji, ali ga iznenada strpljenje izdade. Promeškolji se u
sedlu, pretražujući pogledom ulicu iza sebe. Činilo se da ga niko ne prati. Svi
prozori su bili mračni i zatvoreni. Nije čuo ništa sem vetra kako vitla niz ulice. Ako
Sersei ima nekoga ko me noćas prati, mora da je prerušen u pacova. „Jebeš sve
ovo“, promrmlja. Bilo mu je muka od opreznosti. On okrenu konja i mamuznu ga.
Ako me neko prati, da vidimo koliko je dobar jahač. Pa polete mesečinom
obasjanim ulicama, kloparajući preko kaldrme, jureći niz uske uličice i vijugave
sokake, hitajući ka svojoj ljubavi.
Kada zakuca na kapiju, ču tihu muziku kako dopire preko kamenih zidova sa
šiljcima. Jedan od Ibanežana ga pusti unutra. Tirion mu predade konja, pa ga upita:
„Kо je to?“ Okna sa šarom u obliku dijamanata na prozorima glavne kuće sijala su
žutim svetlom, i čuo je muški glas kako peva.
Ibanežanin sleže ramenima. „Debeli pevač.“

Dok je išao od štale ka kući, zvuk je postajao sve jači. Tirion nikada nije
preterano ljubio pevače, a ovog još i manje od ostalih ljudi njegovog soja, mada ga
nikad ranije ne beše video. Kada gurnu vrata, čovek prestade s pesmom. „Moj
gospodaru desnice.“ On kleknu, ćelav i trbušast, mrmljajući: „Prava čast, prava
čast.“
„Moj gospodaru.“ Šai se osmehnu kada ga ugleda. Dopadao mu se taj osmeh, to
kako se brzo i nesvesno pojavljivao na njenom lepom licu. Devojka je bila
obučena u purpurnu svilu, oko struka povezanu srebrnim platnom. Boje su isticale
njenu tamnu kosu i glatko bledilo njene kože.
„Dušice“, reče joj on. „А ko je ovo?“
Pevač diže pogled. „Zovu me Simon Srebrnjezik, moj gospodaru. Svirač, pevač,
pripovedač...“
„I poprilična budala“, dovrši Tirion. „Kako si me ono oslovio kada sam ušao?“
„Oslovio? Samo sam...“ Srebro na Simonovom jeziku kao da se preobrazi u
olovo. „Moj gospodaru desnice sam rekao, iz počasti...“
„Pametniji čovek bi se pretvarao da me ne prepoznaje. To me ne bi zavaralo, ali
je bar trebalo da pokušaš. Šta sada s tobom da radim? Znaš za moju milu Šai, znaš
gde obitava, znaš da noću ovamo dolazim sam.“
„Kunem se, nikom neću reći...“
„Tu se slažemo. Laka ti noć.“ Tirion povede Šai uz stepenice.
„Moj pevač sad može i da nikad više ne zapeva“, pecnu ga ona. „Оnеmeo je
straha.“
„Malo straha će mu pomoći da izvede visoke note.“
Šai zatvori vrata njihove ložnice. „Nećeš ga povrediti, zar ne?“ Ona upali
mirišljavu sveću i kleknu da mu izuje čizme. „Njegove pesme me uveseljavaju onih
noći kada mi ne dolaziš.“
„Voleo bih da mogu da dođem svake noći“, reče on dok mu je trljala bosa
stopala. „Koliko dobro peva?“
„Bolje od nekih. Ne tako dobro kao drugi.“
Tirion joj rastvori odoru i zagnjuri lice među grudi. Uvek mu je mirisala čisto,
čak i usred smrdljivog svinjca od grada. „Zadrži ga ako hoćeš, ali ga drži blizu
sebe. Neću da luta po gradu i da po krčmama širi priče.“
„On neće...“ poče ona.
Tirion joj prekri usta svojima. Bilo mu je dosta priče; trebala mu je slatka
jednostavnost zadovoljstva koje je nalazio između Šainih nogu. Bar je tu bio
dobrodošao i željen.
Nešto kasnije, on nežno izvuče ruku ispod njene glave, navuče tuniku, pa izađe u
baštu. Polumesec je srebrio lišće voćaka i sijao na površini vode u kamenom
bazenu. Tirion sede kraj vode. Negde desno od njega zrikao je zrikavac, čudno
blagim zvukom. Ovde je mirno, pomisli, ali koliko dugo će to trajati?

Neki neprijatan miris ga natera da okrene glavu. Šai je stajala na vratima iza
njega, obučena u srebrnastu haljinu, njegov poklon. Voleo sam devicu belu ko
zima, s mesečevim sjajem u kosi. Iza nje je stajao jedan od prosjačke braće, čovek
u prljavoj pokrpljenoj odeći, bosih stopala skorenih od prljavštine, sa zdelom
obešenom oko vrata na kožnoj uzici, kao što bi obrednik nosio kristal. Od njegovog
mirisa i pacovu bi pripala muka.
„Lord Varis je došao da te vidi“, reče Šai.
Brat prosjak zatrepta na nju, zapanjen. Tirion se nasmeja. „Naravno. Kako to da
si ga prepoznala, kada ja nisam?“
Ona klimnu glavom. „I dalje je to on. Samo drugačije odeven.“
„Drugačiji izgled, drugačiji miris, drugačiji način hoda“, reče Tirion. „Većinu
ljudi bi prevario.“
„I većinu žena, možda. Ali ne i kurve. Kurva nauči da vidi čoveka, a ne njegovu
odeću, inače završi mrtva u mračnoj uličici.“
Varis je delovao bolno, i to ne zbog lažnih ožiljaka na stopalima. Tirion se
zakikota. „Šai, donesi nam vina, molim te.“ Možda će mu trebati piće.
Evnuha u pola noći sigurno nije dovelo neko dobro.
„Gotovo me je strah da ti kažem zašto sam došao, moj gospodaru“, reče Varis
kada ih Šai napusti. „Donosim strašne vesti.“
„Trebalo bi da se oblačiš u crno perje, Varise, vesnik si zlih vesti, kao gavran.“
Nespretno, Tirion ustade, napola se bojeći da postavi sledeće pitanje. „Džejmi?“
Ako su mu naudili, ništa ih neće spasti.
„Ne, moj gospodaru. Nešto drugo. Ser Kortni Penrouz je mrtav. Krajoluj je
otvorio kapije Stanisu Barateonu.“
Nalet besa istera sve ostale misli iz Tirionovog uma. Kada se Šai vrati s vinom,
on otpi jedan gutljaj, pa zavitla čašu o zid i ona se rasprsnu u paramparčad. Šai
diže ruku da se zaštiti od krhotina, dok se vino slivalo niz kamen u dugačkim
potočićima, crno na mesečini. „Proklet bio“, reče Tirion.
Varis se osmehnu, otkrivši usta puna trulih zuba. „Kо, moj gospodaru? Ser
Kortni ili lord Stanis?“
„Obojica.“ Krajoluj je bio snažan, trebalo je da izdrži pola godine ili više...
onoliko koliko je potrebno da njegov otac dokrajči Roba Starka. „Kako se to
dogodilo?“
Varis hitro pogleda u Šai. „Moj gospodaru, moramo li kvariti san tvojc mile
gospe takvim mračnim i krvavim pričama?“
„Gospa bi se možda uplašila“, reče Šai, „ali ja neću.“
„Trebalo bi da se uplašiš“, kaza joj Tirion. „Pošto je Krajoluj pao, Stanis će
usmeriti pažnju na Kraljevu Luku.“ Sada mu bi žao što je bacio ono vino. „Lorde
Varise, samo trenutak, i krenuću u zamak s tobom.“
„Čekaću u štali.“ On se pokloni i ode teškim korakom.

Tirion privuče Šai k sebi. „Ovde nisi bezbedna.“
„Imam zidove i čuvare koje si mi dao.“
„Plaćenike“, reče Tirion. „Oni vole moje zlato, ali da li će za njega umreIi? A
što se zidova tiče, čovek može da se popne drugome na ramena, i preći će ih u tren
oka. Jedna vila veoma nalik ovoj spaljena je u nemirima. Ubili su njenog vlasnika,
zlatara, a zločin mu je bio taj što je imao punu ostavu, baš kao što su prvoobrednika
iskidali na komadiće, silovali Lolisu stoput zaredom i smrskali lobanju ser Aronu.
Šta misliš da će uraditi ako se dočepaju desničine gospe?“
„Desničine kurve, hoćeš da kažeš?“ Pogledala ga je onim svojim krupnim
smelim očima. „Mada bih mogla da ti budem gospa, moj gospodaru. Obukla bih
sve divne stvari koje si mi dao, saten, i svilu i zlatno platno, nosila bih tvoje
dragulje, i držala te za ruku i sedela kraj tebe na gozbama. Dala bih ti sinove, znam
da bih to mogla... i kunem se da te nikada ne bih osramotila.“
Moja ljubav prema tebi me dovoljno sramoti. „Lep san, Šai. A sada ga
zaboravi, preklinjem te. Nikada se neće ostvariti.“
„Zbog kraljice? Ni nje se ne bojim.“
„Ја je se bojim.“
„Onda je ubij i završi s tim. Vi se ionako nikada niste voleli.“
Tirion uzdahnu. „Ona mi je sestra. Čovek koji ubije svoju krv proklet je zauvek,
pred bogovima i pred ljudima. Štaviše, šta god ti i ja mislili o Sersei, ona je draga
mom ocu i bratu. Što se pameti tiče, mogu da se nadmećem s bilo kojim čovekom u
Sedam Kraljevstava, ali mi bogovi nisu podarili telo da se suočim s Džejmijem s
mačem u ruci.“
„Mladi Vuk i lord Stanis imaju mačeve, a oni te ne plaše.“
Koliko samo malo znaš, dušice. „Protiv njih imam svu moć kuće Lanistera.
Protiv Džejmija i oca nemam ništa sem krivih leđa i zakržljalih nogu.“
„Imaš mene.“ Šai ga poljubi, a njene ruke mu kliznuše oko vrata dok se privijala
uz njega.
Poljubac ga uzbudi, kao što su njeni poljupci uvek činili, ali se ovog puta Tirion
nežno odvoji. „Ne sada. Dušice, imam... pa, nazovimo to začetkom plana. Mislim
da bih mogao da te dovedem u kuhinju zamka.“
Šaino lice se ukoči. „Kuhinju?“
„Da. Ako to uradim preko Varisa, niko neće saznati.“
Ona se zasmeja. „Moj gospodaru, otrovaću te. Ko god da je probao kako kuvam
rekao mi je da sam odlična kurva.“
„Crvena Tvrđava ima dovoljno kuvara. Mesara i pekara takođe. Moraćeš da
glumiš sudoperu.“
„Kuhinjska devojka“, reče ona, „u gruboj smeđoj vuni. Zar takvu moj gospodar
hoće da me gleda?“
„Gospodar hoće da te vidi živu“, reče Tirion. „Teško da možeš ribati lonce u

svili i somotu.“
„Da li sam ja to dosadila mom gospodaru?“ Ona mu zavuče ruku pod tuniku i
pronađe mu kitu. Dva brza pokreta, i on očvrsnu. „Njemu još nisam dosadila.“
Nasmeja se. „Voleo bi da tucaš curu iz kuhinje, moj gospodaru? Mogao bi da me
pospeš brašnom i ližeš sos sa mojih sisica, ako...“
„Prestani.“ Njeno ponašanje ga je podsetilo na Densi, koja je tako uporno
pokušavala da dobije svoju opkladu. On joj povuče ruku u stranu, da bi sprečio
nove nepodopštine. „Nije vreme za vragolije u krevetu, Šai. Život ti je u
opasnosti.“
Njenog osmeha nestade. „Nisam htela da naljutim mog gospodara, samo... zar ne
možeš prosto da mi daš još stražara?“
Tirion duboko uzdahnu. Priseti se koliko je mlada, reče on sebi. Uze je za ruku.
„Tvoje dragulje možemo da zamenimo, i da sašijemo nove haljine dvaput lepše od
starih. Za mene si ti nešto najdragocenije između ovih zidova. Crvena tvrđava
takođe nije bezbedna, ali je mnogo bezbednija nego ovo mesto. Hoću da budeš
tamo.“
„U kuhinji.“ Glas joj beše bezizražajan. „Da ribam lonce.“
„Nakratko.“
„Moj otac me je terao da radim u kuhinji“, reče ona, iskrivljenih usana. „Zato
sam i pobegla.“
„Rekla si mi da si pobegla zato što te je otac terao da mu budeš kurva“, podseti
je on.
„I zbog toga. Nisam volela da ribam lonce, a njegov kurac u sebi još i manje.“
Ona zabaci glavu. „Zašto ne možeš da me držiš u svojoj kuli? Pola lordova na
dvoru ima naložnice.“
„Izričito mi je zabranjeno da te dovedem na dvor.“
„Zabranio ti je tvoj glupi otac.“ Ona napući usne. „Dovoljno si odrastao da držiš
koliko hoćeš kurvi. Smatra li te on za golobradog dečaka? Šta bi mogao da ti uradi,
da te išopa po turu?“
On je ošamari. Ne jako, ali dovoljno jako. „Prokleta bila. Da mi se više nikada
nisi rugala! Ne ti.“
Na tren je Šai ćutala. Čuli su se samo cvrčci kako cvrče, cvrče. „Molim za
oproštaj, moj gospodaru“, reče ona napokon, teškim i odrvenelim glasom. „Nisam
htela da budem drska.“
A ja nisam hteo da te udarim. Smilujte se bogovi, pretvaram li se ja to u
Sersei? „Ovo je bila greška. I moja i tvoja. Šai, ti ne shvataš.“ Reči koje nikada
nije nameravao da kaže iskotrljaše se iz njega poput lakrdijaša iz šupljeg konja.
„Kada mi je bilo trinaest godina, oženio sam se nadničarevom kćerkom. Bar sam
mislio da je to bila. Bio sam slep od ljubavi prema njoj, i mislio sam da i ona isto
oseća prema meni, ali mi je otac gurnuo istinu pred lice. Moja nevesta je bila
kurva, Džejmi ju je bio najmio da bih postao muškarac.“ A ja sam u sve poverovao,

kakva sam budala bio. „Da bi mi utuvio nauk u glavu, lord Tivin je moju ženu
predao punoj kasarni svojih gardista, da s njom rade šta hoće, a mene je naterao da
gledam.“ I da je uzmem po poslednji put, nakon što su svi ostali završili.
Poslednji put, kada više nije bilo ni trunčice ljubavi i nežnosti. „Da bi zapamtio
šta je ona zaista“, kazao je, i trebalo je da mu se suprotstavim, ali me je kita
izdala, i uradio sam šta mi je rekao. „Nakon što je s njom završio, moj otac je
poništio brak. Kao da se nikada nismo venčali, rekli su obrednici.“ On joj steže
ruku. „Molim te da ne govorimo više o Desničinoj kuli. Bićeš u kuhinji samo
nakratko. Kada jednom završimo sa Stanisom, dobićeš novu vilu, i svile meke kao
tvoje ruke.“
Šaine oči se raširiše, ali on nije mogao da protumači šta se iza njih krije. „Ruke
mi neće biti meke ako po čitav dan čistim pećnice i ribam tanjire. Hoćeš li još uvek
želeti da te dodiruju kada budu crvene i grube, i ispucale od vrele vode i ceđi?“
„Više nego ikada“, reče on. „Kada ih budem pogledao, znaću koliko si hrabra
bila.“
Nije mogao reći da li mu je poverovala. Ona obori oči. „Tvoja sam da
zapovedaš, moj gospodaru.“
Jasno je video da te noći od nje neće dobiti bolji pristanak. Poljubi je u obraz
koji je udario, da ublaži bol. „Poslaću po tebe.“
Varis je čekao u štali, kao što je i obećao. Konj mu je delovao izgladnelo i
polumrtvo. Tirion uzjaha; jedan od najamnika otvori kapiju. Izjahaše u tišini. Zašto
sam ti ispričao za Tišu, bogovi mi pomogli? pitao se, iznenada uplašen. Postoje
neke tajne koje nikada ne treba izreći, neke sramote koje čovek mora da odnese sa
sobom u grob. Šta je želeo od nje, oproštaj? Taj njen pogled, šta je on značio? Da
li joj se to toliko gadilo ribanje lonaca, ili njegova ispovest? Kako sam to mogao
da joj kažem, i da se nadam da će me i dalje voleti? pitao je jedan deo njega, dok
se drugi rugao, govoreći: Budalo od kepeca, kurva voli samo zlato i dragulje.
Povređeni lakat ga je boleo, sevnuo bi svaki put kada bi konj spustio kopito.
Ponekad mu se gotovo činilo da čuje kosti kako se taru unutra. Možda bi trebalo da
ode meštru, uzme neke napitke protiv bola... ali otkako je Piseli otkrio svoje pravo
lice, Tirion Lanister više nije verovao meštrima. Samo bogovi znaju s kim oni
šuruju, i šta sve mogu staviti u te svoje napitke. „Varise“, reče on. „Moram da
dovedem Šai u zamak a da Sersei za to ne sazna.“ Ukratko, on iznese svoj plan o
kuhinji.
Kada završi, evnuh se tiho zakikota. „Uradiću što mi moj gospodar zapoveda,
naravno... ali moram da te upozorim, kuhinje su pune očiju i ušiju. Čak i da ne
sumnjaju na nju zbog nečeg određenog, postavljaće joj hiljade pitanja. Gde je
rođena? Ko su joj roditelji? Kako je došla u Kraljevu Luku? Nikako neće valjati da
kaže istinu, zato će morati da laže... i laže, i laže.“ On pogleda Tiriona. „А tako
zgodna mlada kuhinjska pomoćnica budiće i požudu, a ne samo radoznalost. Diraće
je, štipati, pljeskati i pipati. Sudopere će joj se noću ušunjavati pod ćebe. Neki

usamljeni kuvar će poželeti da je uzme za ženu. Pekari će joj mesiti grudi
brašnjavim rukama.“ „Radije bih da je pipaju nego da je ubiju“, kaza Tirion.
Varis pojaha još malo napred, pa reče: „Možda postoji i drugi način. Saznao
sam da sluškinja kćeri ledi Tande krade njene dragulje. Kada bih obavestio ledi
Tandu, morala bi smesta da je otpusti. A kćeri bi trebala nova sluškinja.“
„Shvatam.“ To je otvaralo nove mogućnosti, smesta shvati Tirion. Sobarica
jedne gospe lepše se odeva od sudopere, a često na sebi ima i poneki dragulj. Šai
bi se to valjda dopalo. Sersei je smatrala da je ledi Tanda dosadna i histerična, a
Lolisa maloumna krava. Sigurno im neće dolaziti u posetu.
„Lolisa je stidljiva i lakoverna“, reče Varis. „Prihvatiće priču koju joj
serviramo. Otkako joj je rulja oduzela nevinost, boji se da napusti svoje odaje,
tako da će Šai retko ko viđati... a biće ti pri ruci, ako ti zatreba uteha.“
„Na Desničinu kulu motre, to znaš isto kao i ja. Sersei će sigurno biti radoznala
ako Lolisina sobarica počne da me posećuje.“
„Možda ću moći da ti je dovedem u odaje neprimećenu. Čatajina kuća nije
jedina koja ima skrivena vrata.“
„Tajni ulaz? U moje odaje?“ Tirion je bio više ozlojeđen nego iznenađen. Zašto
je inače Megor Okrutni naredio smrt svih zidara koji su radili na zamku, osim da bi
sačuvao takve tajne? „Da, pretpostavljam da postoji. Gde ću naći vrata? U mojoj
primaćoj sobi? Mojoj ložnici?“
„Prijatelju moj, ne želiš valjda da me nateraš da otkrijem sve svoje male tajne,
zar ne?“
„Ubuduće razmišljaj o njima kao o našim malim tajnama, Varise.“ Tirion
pogleda evnuha u njegovoj smrdljivoj lakrdijaškoj odori. „Pod uslovom da jesi na
mojoj strani...“
„Zar sumnjaš u to?“
„Ма kakvi, verujem ti bezuslovno.“ Jedak smeh odjeknu niz mračnu ulicu.
„Zapravo, verujem ti više nego svojim rođenima. Sada mi reci kako je umro Kortni
Penrouz.“
„Priča se da se bacio s kule.“
„Sam se bacio? Ne, u to ne verujem!“
„Njegovi stražari nisu videli nikoga da mu ulazi u odaje, niti su kasnije nekoga
našli unutra.“
„Onda je ubica ušao ranije i sakrio se pod krevet“, predloži Tirion, „ili se
spustio s krova konopcem. Možda stražari lažu. Ko može reći da ga sami nisu
ubili?“
„Bez sumnje si u pravu, moj gospodaru.“
Njegov samozadovoljni ton govorio je nešto drugo. „Ali ti ne misliš da je bilo
tako? Pa kako je onda to izvedeno?“
Varis je ćutao. Jedino što se čulo beše ravnomerno kloparanje kopita po

kaldrmi. Konačno se evnuh nakašlja. „Moj gospodaru, veruješ li u stare sile?“
„Mađiju, hoćeš da kažeš?“ reče nestrpljivo Tirion. „Krvne čini, kletve,
zverobrazje, takve stvari?“ On prezrivo frknu. „Hoćeš da kažeš da je ser Kortni
mađijom odveden u smrt?“
„Jutro pre nego što je umro, ser Kortni je izazvao lorda Stanisa na dvoboj. Pitam
te, da li je to čin čoveka koji se prepustio očaju? Onda je tu i tajanstvena i veoma
prikladna smrt lorda Renlija, baš u trenutku kada se vojska postrojavala da mu
zbriše brata s bojnog polja.“ Evnuh zastade načas. „Moj gospodaru, jednom si me
pitao kako sam isečen.“
„Sećam se“, reče Tirion. „Nisi želeo o tome da razgovaraš.“
„Ne želim ni sada, ali...“ Ova stanka potraja duže od prethodne, a kada Varis
ponovo progovori, glas mu beše nekako drugačiji. „Bio sam siroče, šegrt u
putujućem cirkusu. Naš gospodar je imao debelu malu barku, i plovili smo svuda
po Uskom moru, izvodeći predstave u svim Slobodnim gradovima, a ponekad i u
Starigradu i u Kraljevoj Luci.
Jednog dana u Miru, na našu predstavu je došao neki čovek. Nakon predstave,
dao je za mene ponudu previše primamljivu da bi je moj gospodar odbio. Bio sam
prestravljen. Bojao sam se da će me čovek upotrebiti, kao što sam čuo da muškarci
upotrebljavaju male dečake, ali je zapravo jedini deo mene koji je želeo bila moja
muškost. Dao mi je napitak koji mi je oduzeo moć govora i kretnji, ali me je
ostavio potpuno pri svesti. Dugačkim krivim sečivom odsekao mi je i koren i
stabljiku, sve vreme zapevajući. Gledao sam kako mi muškost spaljuje na
mangalama. Plamen je poplaveo i čuo sam glas kako odgovara njegovom pozivu,
mada nisam razumeo izgovorene reči.
Lakrdijaši su već bili otplovili kada je on završio sa mnom. Nakon što sam mu
jednom poslužio, više mu nisam bio koristan. Kada sam ga pitao šta sada da radim,
odgovorio mi je da valjda treba da umrem. Njemu u inat, odlučio sam da živim.
Prosjačio sam, krao, prodavao one delove tela koje sam još imao. Uskoro od mene
u Miru nije bilo boljeg lopova, a kada sam odrastao, naučio sam da je sadržina
čovekovih pisama često vrednija od sadržine njegove kese.
A ipak, još sanjam tu noć, moj gospodaru. Ne čarobnjaka, ni njegovo sečivo, čak
ni to kako mi je muškost gorela. Sanjam taj glas. Glas iz vatre. Da li je to bio bog,
demon, neki čarobnjački trik? Ne mogu ti reći, a sve trikove znam. Sve što mogu sa
sigurnošću da kažem jeste da je bio pozvan, i da je odgovorio, i da od tog dana
mrzim mađiju i sve koji se njome bave. Ako je lord Stanis jedan od njih,
nameravam da ga vidim mrtvog.“
Kada je završio s pričom, neko vreme su jahali u tišini. Konačno Tirion
izgovori: „Užasna priča. Žao mi je.“
Evnuh uzdahnu. „Žao ti je, ali mi ne veruješ. Ne, moj gospodaru, nema potrebe
da se izvinjavaš. Bio sam omamljen, i bolelo me je, i bilo je to veoma davno i na
drugoj strani mora. Nema sumnje da sam taj glas sanjao. I sam sam to sebi rekao,

hiljadu puta.“
„Ја verujem u čelične mačeve, zlatne novčiće i ljudski um“, reče Tirion. „I
verujem da su nekada postojali zmajevi. Ipak sam im video lobanje.“
„Nadajmo se da je to nešto najgore što ćeš ikada videti, moj gospodaru.“
„Tu se slažemo.“ Tirion se osmehnu. „А što se smrti ser Kortnija tiče, pa, znamo
da Stanis ima najamnike iz Slobodnih gradova. Možda je kupio sebi i veštog
ubicu.“
„Veoma veštog ubicu.“
„Postoje takvi. Često sam sanjao da ću jednog dana biti dovoljno bogat da
pošaljem Čoveka Bez Lica na svoju milu sestru.“
„Bez obzira na to kako je ser Kortni umro“, reče Varis, „on je mrtav, zamak je
pao, a Stanis je slobodan da krene.“
„Ima li izgleda da ubedimo Dornjane da se spuste na Krajine?“ upita Tirion.
„Ne.“
„Šteta. Ta pretnja bi poslužila da krajinski gospodari ostanu malo bliže svojim
zamkovima, ako ništa drugo. Kakve su vesti o mom ocu?“
„Ako je lord Tivin uspeo da pređe Crveni krak, meni o tome glasovi još nisu
stigli. Ako ne požuri, može mu se desiti da se nađe u zamci, okružen neprijateljima
s obeju strana. List Oukharta i drvo Rouena primećeni su severno od Vijugavice.“
„Nema vesti od Maloprstića?“
„Možda nije ni stigao do Ljute ćuprije. Ili je možda tamo poginuo. Lord Tarli je
prisvojio Renlijeve zalihe i komoru, i pobio mnogo ljudi; mahom Florente. Lord
Kazvel se zatvorio u svoj zamak.“
Tirion zabaci glavu i nasmeja se.
Varis priteže konju uzde, potpuno zbunjen. „Moj gospodaru?“
„Zar ne vidiš u čemu je vic, lorde Varise?“ Tirion mahnu rukom ka zatvorenim
prozorima, ka čitavom usnulom gradu. „Krajoluj je pao, Stanis dolazi s vatrom i
čelikom, i sa još bogovi znaju kakvim mračnim silama, a dobri narod nema
Džejmija da ih zaštiti, ni Roberta, ni Renlija, ni Regara, ni njihovog ljubljenog
Viteza od Cveća. Ima samo mene, a mene mrzi.“ On se ponovo nasmeja. „Kерес,
zli većnik, nakazni mali majmunski demon. Ja sam sve što stoji između njih i
haosa.“

KEJTLIN
„Reci ocu da će biti ponosan na mene.“ Njen brat skoči u sedlo, od glave do
pete lord u svom svetlom oklopu i lepršavom plaštu boje blata i vode. Srebrna
pastrmka krasila mu je krestu kacige, istovetna onoj na štitu.
„On je uvek ponosan na tebe, Edmure. I iskreno te voli. Veruj u to.“
„Spremam se da mu pružim bolji razlog od toga što sam mu sin.“ On okrenu
ratnog konja i diže ruku. Trube zaječaše, bubanj zatutnja, most se, uz trzaje, spusti, i
ser Edmur Tuli povede svoje ljude iz Brzorečja, dignutih kopalja i razvijenih
barjaka.
Imam veću vojsku od tvoje, brate, pomisli Kejtlin dok ga je gledala kako odlazi.
Vojsku sumnji i strahova.
Kraj nje, Brijenin jad bio je gotovo opipljiv. Kejtlin beše naredila da joj sašiju
odeću po meri, lepe haljine primerene njenom poreklu i polu, ali je ova ipak više
volela da se oblači u napabirčene komade oklopa i tvrde kože, s pojasom za mač
čvrsto stegnutim oko struka. Nema sumnje da bi bila srećnija da je odjahala u rat s
Edmurom, ali su čak i zidinama snažnim poput onih oko Brzorečja trebali mačevi
da ih brane. Njen brat je na gazove poveo sve sposobne muškarce, ostavivši ser
Dezmonda Grela da zapoveda posadom sastavljenom od ranjenika, staraca i
bolesnika, uz nekoliko štitonoša i pokojeg neobučenog golobradog kmeta. I sa
njima da brani zamak prepun žena i dece!
Kada su poslednji Edmurovi pešaci prošli ispod rešetke, Brijena upita: „Šta
ćemo sada da radimo, moja gospo?“
„Ono što nam je dužnost.“ Kejtlinino lice beše ukočeno kada je krenula preko
dvorišta. Uvek sam radila ono što mi je bila dužnost, pomisli. Možda ju je zato
njen gospodar otac voleo najviše od sve svoje dece. Dva starija brata umrla su joj
mlada, tako da je sve do Edmurovog rođenja lordu Hosteru bila i kći i sin. Onda
joj je umrla majka, i otac rekao da sada ona mora biti gospa od Brzorečja, tako da
je i to postala. A kada ju je lord Hoster obećao Brendonu Starku, zahvalila mu je
što joj je našao tako dobru priliku.
Dala sam Brendonu svoju maramu, i nikada nisam otišla da vidim Petira nakon
što je ranjen, niti da se pozdravim s njim kada mu je otac naredio da ode. A kada je
Brendon ubijen i otac mi rekao da se moram udati za njegovog brata, i to sam rado
učinila, mada sam Nedovo lice prvi put videla na dan venčanja. Dala sam svoje
devičanstvo tom ozbiljnom strancu i poslala ga u njegov rat, njegovom kralju i toj
ženi koja mu je rodila kopile, zato što sam uvek radila ono što mi je dužnost.
Koraci je odvedoše do obredišta, sedmostranog hrama od peščara, okruženog
baštama njene majke i ispunjenog duginim bojama. Unutra je bila gužva kada
uđoše; molitva nije trebala samo Kejtlin. Ona kleče pred obojeni mermemi lik
Ratnika, pa zapali mirišljavu sveću za Edmura, i još jednu za Roba, tamo daleko

iza brda. Čuvaj ih i daj im pobedu, molila se, i daj mira dušama palih i utehe
onima koje ostavljaju za sobom.
Dok se molila, obrednik uđe s kandilom i kristalom, tako da Kejtlin ostade na
bogosluženju. Nije poznavala tog ozbiljnog mladog obrednika, Edmurovog
vršnjaka. Dobro je obavljao svoju službu, i glas mu je bio bogat i prijatan kada je
pevao hvale Sedmoro, ali Kejtlin shvati da čezne za slabašnim drhtavim tonovima
obrednika Ozminda, odavno pokojnog. Ozmind bi strpljivo saslušao njenu priču o
onome što je videla i osetila u Renlijevom paviljonu, a možda bi i znao šta to
znači, i šta mora da uradi da odagna senke koje joj dolaze u snove. Ozmind, moj
otac, stric Brinden, stari meštar Kim, oni uvek kao da su sve znali, ali sam sada
tu samo ja, a izgleda da ne znam ništa, čak ni šta mi je dužnost. Kako da obavim
svoju dužnost kada ne znam šta je ona?
Kejtlin su bolela kolena kada ustade, mada se nije osećala ništa mudrijom.
Možda će večeras otići u bogošumu, da se pomoli i Nedovim bogovima. Oni su bili
stariji od Sedmoro.
Napolju zateče sasvim drugačiju pesmu. Rimund Stihotvorac sedeo je kraj
pivare okružen slušaocima, a duboki glas odzvanjao mu je dok je pevao o lordu
Deremondu i Krvavoj livadi.
I tamo stajahu s mačem u ruci,
Poslednji od Derijevih deset...
Brijena zastade da malko posluša, širokih ramena pogurenih i debelih ruku
prekrštenih preko grudi. Čopor odrpanih dečaka protrča kraj njih, vičući i
mlatarajući štapovima. Zašto dečaci vole da se igraju rata? Kejtlin se pitala zna li
Rimund odgovor. Pevačev glas je bivao sve jači kako se približavao kraju pesme.
I crvena mu trava pod stopalima beše
I crveni barjaci smeli
I crven sjaj na umoru sunca
Što ga svetlošću preli.
„Hajde, hajde“, veliki lord zvaše.
„Mač mi je još žedan. „
I uz poklič divljeg gneva,
Jurnuše preko potoka ko jedan...
„Ratovanje je bolje od ovog čekanja“, reče Brijena. „U boju se ne osećaš tako
bespomoćno. Imaš mač i konja, ponekad sekiru. Kada si u oklopu, teško mogu da te
povrede.“
„Vitezovi ginu u bitkama“, podseti je Kejtlin.

Brijena je pogleda svojim plavim i prelepim očima. „А gospe umiru na
porođaju. O njima niko ne peva pesme.“
„Deca su drugačija bitka“ Kejtlin se uputi preko dvorišta. „Bitka bez barjaka i
ratnih rogova, ali ništa manje žestoka. Nositi dete, doneti ga na svet... majka ti je
sigurno pričala o bolu...“
„Majku nikada nisam upoznala“, reče Brijena. „Otac mi je imao gospe... svake
godine drugu, ali...“
„То nisu bile gospe“, kaza Kejtlin. „Koliko god porođaj bio težak, ono što sledi
još je teže, Brijena. Ponekad se osećam kao da sam živa rastrgnuta. Kada bih samo
mogla da postojim na pet mesta istovremeno, da ih sve čuvam.“
„А ko će tebe da čuva, moja gospo?“
Osmeh joj beše slabašan i umoran. „Muškarci moje kuće, ko drugi. Bar me je
tako gospa majka učila. Moj gospodar otac, moj brat, moj stric, moj muž, oni će me
čuvati... ali dokle god njih nema, biće da ti moraš preuzeti njihovu ulogu“
Brijena obori glavu. „Nastojaću, moja gospo.“
Kasnije u toku dana, meštar Vajmen donese pismo. Ona ga odmah pročita, u nadi
da su stigle vesti od Roba, ili od ser Rodrika iz Zimovrela, ali se pokaza da je
poruka od izvesnog lorda Medouza, koji se proglasio za zapovednika odbrane
Krajoluja. Bilo je naslovljeno na njenog oca, njenog brata, njenog sina, „ili koga
god ko drži Brzorečje“. Ser Kortni Penrouz je mrtav, pisao je on, i Krajoluj je
otvorio kapije Stanisu Barateonu, zakonitom i istinskom kralju. Posada zamka mu
se zaklela na vernost, svi do poslednjeg, i nikome od njih ništa se loše nije desilo.
„Sem Kortniju Penrouzu“, promrmlja Kejtlin. Nikada ga ne beše upoznala, ali je
ipak žalila zbog njegove smrti. „Rob mora odmah da sazna za ovo“, reče. „Znamo
li gde se nalazi?“
„Ро poslednjim vestima, stupa prema Litici, sedištu kuće Vesterlinga“, reče
meštar Vajmen. „Ako pošaljem gavrana u Jasenkraj, možda će moći da upute
glasnika za njim.“
„Uradi to.“
Nakon što meštar ode, Kejtlin ponovo pročita pismo. „Lord Medouz ne kaže
ništa o Robertovom kopiletu”, poveri se Brijeni. „Pretpostavljam da je predao
momka, kao i sve ostalo, mada, priznajem, ne shvatam zašto ga je Stanis toliko
želeo.“
„Možda se boji da dečak ne bude pretendent na presto.“
„Kopile? Ne, nešto drugo je posredi... kako momčić izgleda?“
„Ima nekih sedam-osam godina i naočit je, crne kose i svetloplavih očiju.
Posetioci su često mislili da je Renlijev sin.“
„А Renli je ličio na Roberta.“ Kejtlin kao da poče da shvata. „Stanis hoće da
bratovljevo kopile vodi po čitavom kraljevstvu, da svi vide Roberta u njegovom
licu i zapitaju se zašto Džofri uopšte ne liči na njega.“
„Zar će to toliko značiti?“

„Oni koji podržavaju Stanisa nazvaće to dokazom. Oni koji podržavaju Džofrija
reći će da ne znači ništa.“ Njena sopstvena deca više su ličila na Tulije nego na
Starkove. Arja je jedina likom podsećala na Neda. I Džon Snežni, ali on nije moj.
Tad shvati da razmišlja o Džonovoj majci, toj tajanstvenoj ljubavi o kojoj njen muž
nikada nije govorio. Tuguje li i ona za Nedom kao ja? Ili ga mrzi zato što je
ostavio njen krevet zarad mog? Da li se moli za svog sina kao što se ja molim za
moje?
Bile su to uznemirujuće misli, i jalove. Ako je Džona rodila Ašara Dejn od
Zvezdopada, kao što su neki šaputali, gospa je bila odavno mrtva; u suprotnom,
Kejtlin nije imala predstavu ko je majka mogla biti, i gde se nalazi. Neda više nije
bilo, i njegove ljubavi i njegove tajne umrle su s njim.
Ipak, iznova je začudi kako čudno muškarci umeju da se ponašaju prema svojoj
kopiladi. Ned se uvek zaštitnički ophodio prema Džonu, a ser Kortni Penrouz je
dao svoj život za tog Edrika Olujnog, ali je Ruzu Boltonu njegovo kopile značilo
manje od njegovih lovačkih pasa, sudeći po tonu neobičnog i hladnog pisma koje je
Edmur pre samo tri dana primio od njega. Pisao je da je prešao Trozubac i da
maršira na Harendvor, onako kako mu je zapoveđeno. „Snažan zamak, i dobro
branjen, ali će ga veličanstvo dobiti, makar morao da ubijem i poslednju živu dušu
u njemu.“ Nadao se da će veličanstvo umeti to da uzme u obzir kada bude sudilo o
zločinima njegovog kopileta, onog što ga je ubio ser Rodrik Kasel. „Sudbina koju
je bez sumnje zaslužio“, pisao je Bolton. „Nečista krv je uvek varljiva, a
Remzijeva narav bila je podmukla, pohlepna i okrutna. Smatram da imam sreće što
sam ga se otarasio. Zakoniti sinovi koje mi je moja mlada žena obećala ne bi bili
sigurni dokle god je on živ.“
Zvuk užurbanih koraka razveja mračne misli iz njene glave. Ser Dezmondov
štitonoša zadihan utrča u sobu i kleknu. „Moja gospo... Lanisteri... na drugoj obali
reke.“
„Udahni duboko, momče, i reci mi polako.“
Štitonoša je posluša. „Povorka oklopljenih ljudi“, izvesti je. „Na drugoj obali
Crvenog kraka. Niže lanisterskog lava nose purpurnog jednoroga.“
Neki sin lorda Breksa. Breks beše jednom došao u Brzorečje, još dok je bila
devojčica, da predloži venčanje jednog od svojih sinova sa njom ili Lizom. Pitala
se da li napad predvodi baš taj sin.
Lanisteri su stigli s jugoistoka razvijenih barjaka, reče joj ser Dezmond kada se
popela na zidine da mu se pridruži. „Nekoliko izviđača, ništa više“, uveravao ju je.
„Glavnina vojske lorda Tivina mnogo je južnije. Ovde nismo u opasnosti.“
Južno od Crvenog kraka zemlja se pružala otvorena i ravna. S kule motrilje
Kejtlin je videla miljama daleko. Pa ipak, samo je najbliži gaz bio vidljiv. Edmur
njegovu odbranu beše poverio lordu Džejsonu Malisteru, kao i odbranu tri druga
gaza, nešto dalje uzvodno. Lanisterski jahači nesigurno su se motali u blizini vode,
grimiznih i srebrnih barjaka uzlepršanih na vetru. „Nema ih više od pedeset, moja

gospo“, proceni ser Dezmond.
Kejtlin je gledala kako se jahači razvijaju u dugački stroj. Ljudi lorda Džejsona
čekali su ih iza stenja, i trave, i brežuljaka. Na zvuk trube konjanici sporim hodom
zađoše u reku. Na trenutak su izgledali hrabro, u svetlim oklopima i s razvijenim
barjacima, a sunce im je blistalo na vrhovima kopalja.
„Sada“, ču ona kako Brijena šapuće.
Bilo je teško razaznati šta se dešava, ali se njištanje konja činilo glasnim i sa te
daljine, a kroz njega Kejtlin ču i slabiji zvuk sudara čelika s čelikom. Jedan barjak
iznenada nestade u trenutku kada čovek koji ga je nosio pade iz sedla, i uskoro prvi
mrtvac dopluta do zidina, nošen strujom. Dotle su se Lanisteri već bili povukli,
zbunjeni. Gledala je kako se ponovo okupljaju, kratko savetuju, pa jure nazad
pravcem kojim su došli. Ljudi sa zidina dobacivahu im uvrede, mada su već bili
predaleko da ih čuju.
Ser Dezmond se pljesnu po trbuhu. „Šteta što lord Hoster nije ovo video.
Zaigrao bi od sreće.“
„Bojim se da su prošla vremena kada je moj otac mogao da igra“, reče Kejtlin,
„а ova borba je tek počela. Lanisteri će se vratiti. Lord Tivin ima dvostruko
brojniju vojsku od mog brata.“
„Mogao bi da ima i desetostruku, svejedno“, reče ser Dezmond. „Zapadna obala
Crvenog kraka viša je od istočne, moja gospo, i šumovita. Naši strelci imaju dobar
zaklon, i čistinu pred sobom... a ako dođe do proboja, Edmur će imati svoje
najbolje vitezove u rezervi, spremne da jašu tamo gde su najpotrebniji. Reka će ih
zadržati.“
„Molim se da si u pravu“, kaza Kejtlin ozbiljno.
Te noći ponovo dođoše. Bila je naredila da je smesta probude ako se neprijatelj
vrati; dosta nakon ponoći, služavka je blago dodirnu po ramenu. Kejtlin se smesta
uspravi. „Šta je?“
„Ponovo gaz, moja gospo.“
Umotana u noćnu košulju, Kejtlin se pope na krov utvrde. Odatle je, preko zidina
i mesečinom osvetljene reke, videla mesto gde je besnela bitka. Branioci behu uz
obalu zapalili stražarske vatre, i možda su Lanisteri mislili da će ih zateći
zaslepljene svetlom ili neoprezne. Ako je bilo tako, grdno su pogrešili. Tama je
retko pouzdan saveznik. Dok su gazili kroz vodu do grudi, ljudi su stupali u
skrivene rupe i uz pljesak nestajali pod površinom, dok su se drugi saplitali o
kamenje i nabadali stopala na skrivene gvozdene čičke. Malisterski strelci poslaše
kišu vatrenih strela, iz daljine čudno lepih, koje zašištaše nad rekom. Jedan čovek,
pogođen bar na desetinu mesta, usplamtele odeće, plesao je i vrteo se do kolena u
vodi, sve dok konačno ne pade, a tok ga ponese niz vodu. Kada mu telo dopluta do
Brzorečja, i vatra i njegov život behu se ugasili.
Mala pobeda, pomisli Kejtlin kada se bitka okonča, a preživeli dušmani
nestadoše u noći, ali ipak pobeda. Dok su se spuštali niz zavojito stepenište kule,

Kejtlin upita Brijenu šta misli. „То je bio samo dodir malog prsta lorda Tivina,
moja gospo“, reče devojka. „On oprobava, traži slabu tačku, nebranjen prelaz. Ako
ga ne nađe, stegnuće prste u pesnicu i pokušaće da ga stvori.“ Brijena pognu
ramena. „То bih ja uradila. Da sam na njegovom mestu.“ Ona prinese ruku balčaku
mača i pomilova ga, kao da hoće da se uveri da je još tu.
A onda, neka nam bogovi pomognu, pomisli Kejtlin. Pa ipak ništa nije mogla da
uradi. Na reci se bila Edmurova bitka; njena ju je čekala u zamku.
Kada je narednog jutra sela za doručak, pozva ostarelog kućeupravitelja svog
oca, Ateridisa Vejna. „Odnesite vrč vina ser Kliosu. Hoću uskoro da ga ispitam, i
hoću da mu jezik bude razvezan.“
„Biće tvoja volja, moja gospo.“
Nedugo zatim, stiže jahač s orlom Malistera na grudima, s porukom od lorda
Džejsona o još jednoj čarki i još jednoj pobedi. Ser Flement Breks pokušao je da
pređe na jednom gazu šest liga južno. Ovog puta su Lanisteri skratili koplja i
krenuli peške preko reke, ali su ih malisterski strelci zasuli kišom strela pod
visokim uglom, tako da su padale preko štitova, dok su škorpioni koje je Edmur
postavio na obali izbacivali teško kamenje, koje im je razbilo poredak. „Ostavili
su desetak mrtvih u vodi, samo su dvojica stigla do plićaka, gde smo se brzo s
njima obračunali“, izvestio je jahač. Reče im još i o borbama dalje uzvodno, gde je
gazove držao lord Karil Vens. „I ti pokušaji su odbijeni, i mnogo je dušmana
izginulo.“
Možda je Edmur mudriji nego što sam mislila, pomisli Kejtlin. Svi njegovi
lordovi se slažu sa ovom strategijom, zašto sam ja bila tako slepa? Brat mi nije
mali dečak koga pamtim, baš kao što to nije ni Rob.
Sačekala je veče da bi otišla do ser Kliosa Freja, misleći da će biti pijaniji ako
je duže bude čekao. Kada je ušla u ćeliju u kuli, Ser Klios se stropošta na kolena.
„Moja gospo, nisam znao ni za kakav plan o bekstvu. Bauk je rekao da Lanister
mora da ima lanistersku pratnju, kunem ti se čašću viteza...“
„Ustani, ser.“ Kejtlin sede. „Znam da jedan unuk Valdera Freja ne bi pogazio
svoju reč.“ Osim ako od toga ne bi imao koristi. „Doneo si mirovne uslove, kaže
mi brat.“
„Jesam.“ Ser Klios s mukom ustade. Njoj bi drago što ga vidi nesigurnog na
nogama.
„Ispričaj mi.“ naredi ona, i on je posluša.
Kada je završio, Kejtlin je sedela mršteći se. Edmur je bio u pravu, to i nisu bili
uslovi, osim... „Lanister će razmeniti Arju i Sansu za svog brata?“
„Da. Sedeo je na Gvozdenom prestolu i zakleo se.“
„Pred svedocima?“
„Pred čitavim dvorom, moja gospo. I pred bogovima. To sam i rekao ser
Edmuru, ali mi je on odgovorio da je to nemoguće, da se veličanstvo Rob nikada
neće složiti.“

„Dobro ti je rekao.“ Nije mogla čak ni da kaže da Rob greši. Arja i Sansa su
deca. Od Kraljeubice, živog i slobodnog, nema opasnijeg čoveka u Sedam
kraljevstava. Taj drum nikuda ne vodi. „Da li si video moje devojčice? Da li se
prema njima dobro ophode?“
Ser Klios je oklevao. „Da... ja, činilo mi se...“
Pokušava da smisli laž, shvati Kejtlin, ali mu je vino pomutilo pamet. „Ser
Kliose“, reče ona hladno, „izgubio si zaštitu svog belog barjaka kada su tvoji ljudi
pokušali da nas prevare. Slaži me, i visićeš na zidinama kraj njih. Veruj mi. Pitam
te još jednom - da li si video moje kćeri?“
Čelo mu je bilo vlažno od znoja. „Video sam Sansu na dvoru, onog dana kada mi
je Tirion dao uslove. Izgledala je prelepo, moja gospo. Možda malo bledo. Tako,
usukano.“
Sansu, ali ne i Arju. To može svašta da znači, Arju je uvek bilo teže pripitomiti.
Možda Sersei nije spremna da je izvede pred dvor jer se boji šta bi ova mogla da
kaže ili uradi. Možda su je zaključali negde na sigurnom, daleko od očiju. Ili su je
možda ubili. Kejtlin odbaci tu pomisao. „Tirion ti je dao uslove, kažeš... a ipak je
Sersei kraljica namesnica.“
„On je govorio za njih oboje. Kraljica nije bila prisutna. Čuo sam da se tog dana
osećala loše.“
„Čudno.“ Kejtlin pomisli na onaj užasni put kroz Mesečeve planine, i kako je
Tirion Lanister nekako zavrbovao onog najamnika da pređe iz njene u svoju službu.
Kepec je previše pametan. Nije mogla da shvati kako je preživeo Visoki drum
nakon što ga je Liza oterala iz Dola, ali je to nije iznenadilo. On bar nije umešan u
Nedovo ubistvo. I pritekao mi je upomoć kada su nas gorštaci napali. Ako bih
mogla da verujem njegovoj reči...
Ona rasklopi šaku da pogleda ožiljke na prstima. Tragovi njegovog bodeža,
podseti ona sebe. Njegovog bodeža, u ruci ubice koga je on poslao da preseče
Brenov vrat. Mada je to kepec, naravno, poricao. Čak i nakon što ga je Liza
zaključala u jednu nebesku ćeliju i zapretila mu mesečevim vratima, ipak je to
poricao. „Lagao je“, reče ona, naglo ustavši. „Svi Lanisteri su lažovi, a kepec je
najgori od svih. Ubica je bio naoružan njegovim vlastitim nožem.“
Ser Klios je prazno zurio. „Ne znam ništa o bilo kakvom...“
„Ništa ti ne znaš“, složi se ona, izlazeći iz ćelije. Brijena krenu za njom, ćutke.
Njoj je jednostavnije, pomisli Kejtlin uz nalet zavisti. Tu je bila poput muškarca.
Za muškarce je odgovor uvek isti, i nikada dalji od najbližeg mača. Za ženu, majku,
put je mnogo kamenitiji, i teže ga je preći.
Večerala je kasno, u Velikoj dvorani, zajedno sa posadom zamka, da bi ih
ohrabrila koliko je mogla. Rimund Stihotvorac pevao je tokom čitave večere, tako
da nije morala da priča. Završio je pesmom što ju je spevao o Robovoj pobedi kod
Vologaza. „I zvezde u noći behu oči njegovih vukova, a sam vetar njihova
pesma.“ Između strofa, Rimund je zabacivao glavu i zavijao, a na kraju, pola

dvorane zavijalo je s njim, čak i Dezmond Grel, koji se beše prilično napio.
Glasovi su im odzvanjali dvoranom.
Neka samo pevaju, ako će u tome naći hrabrosti, pomisli Kejtlin, igrajući se
srebrnim peharom.
„Kada sam bila mala, u Večernjem dvoru je uvek bilo pevača“, tiho reče
Brijena. „Sve pesme sam napamet naučila.“
„Kao i Sansa, mada su pevači retko dolazili u Zimovrel, zato što je tako daleko
na severu.“ A ja sam joj rekla da će na kraljevom dvoru biti pevača. Rekla sam
joj da će čuti svakakvu muziku, da će joj otac naći nekog majstora da joj drži
časove harfe. O, bogovi, oprostite mi...
Brijena kaza: „Sećam se jedne žene... bila je došla iz nekog mesta s druge strane
Uskog mora. Nisam znala čak ni na kom jeziku peva, ali joj je glas bio prelep kao i
ona sama. Imala je oči boje šljiva, a struk joj je bio tako uzak da je moj otac mogao
šakama da ga obuhvati. Ruke su mu bile velike gotovo kao moje.“ Ona sklopi svoje
dugačke, debele prste, kao da hoće da ih sakrije.
„Da li si pevala ocu?“ upita Kejtlin.
Brijena odmahnu glavom, zagledavši se u tanjir, kao da će u umaku naći neki
odgovor.
„А lordu Renliju?“
Devojka pocrvene. „Nikada, ja... ona njegova luda, ponekad se okrutno šalila, i
ja...“
„Jednog dana ćeš morati meni da pevaš.“
„Ја... molim te, nemam dara.“ Brijena se diže od stola. „Oprosti mi, moja gospo.
Imam li tvoju dozvolu da odem?“
Kejtlin klimnu glavom. Visoka, nezgrapna devojka napusti dvoranu dugačkim
koracima, skoro neprimećena u opštem veselju. Neka je bogovi prate, pomisli
Kejtlin, bezvoljno se vraćajući večeri.
Udarac pesnice o kome je pričala Brijena došao je tri dana kasnije, a nakon pet
dana su za njega čuli. Kejtlin je upravo sedela s ocem, kada stiže Edmurov glasnik.
Oklop mu je bio izgreban, čizme prašnjave, a u plaštu je imao iskrzanu rupu, ali je
izraz njegovog lica bio dovoljan da shvati kako su vesti dobre. „Pobeda, moja
gospo.“ On joj predade Edmurovo pismo. Ruka joj je drhtala dok je lomila pečat.
Lord Tivin je pokušao da pređe na desetak različitih gazova, pisao joj je brat,
ali su svi udari odbijeni. Lord Leford se udavio, vitez od Krejkhola, zvani
Delivepar, zarobljen je, ser Adam Marbrend tri puta nateran na povlačenje... ali se
najžešća bitka vodila kod Kamenog mlina, gde je juriš predvodio ser Gregor
Klegani. Toliko je njegovih ljudi palo da mrtvi konji umalo nisu zajazili reku. Na
kraju su Planina i šačica njegovih najboljih vojnika uspeli da zauzmu zapadnu
obalu, ali je onda Edmur na njih obrušio svoju rezervu, razbio ih i naterao na
povlačenje, krvave i poražene. Ser Gregor je izgubio konja, i oteturao se preko
Crvenog kraka, dok je kiša strela i kamenja padala svuda oko njega. „Neće preći,

Ket“, pisao je Edmur, „lord Tivin maršira na jugoistok. To je možda varka, možda
opšte povlačenje, svejedno. Neće preći.“
Ser Dezmond Grel je bio ushićen. „О, što nisam bio s njim“, reče stari vitez
kada mu ona pročita pismo. „Gde je sad ona budala Rimund! Od ovoga treba
sačiniti pesmu, bogova mu, i to takvu da čak i Edmur poželi da je čuje. Mlin koji je
samleo Planinu, skoro da bih i ja mogao da sastavim reči, samo da imam
pevačkoga dara.“
„Neću da čujem pesme sve dok se borbe ne okončaju“, reče Kejtlin, možda malo
preoštro. Ipak, dozvolila je ser Dezmondu da proširi vest, i složila se kada je
predložio da se otvori nekoliko buradi u čast Kamenog mlina. Raspoloženje u
Brzorečju bilo je napeto i ozbiljno; svima će prijati malo pića i nade.
Te noći je zamak odzvanjao od zvukova slavlja. „Brzorečje!“ klicali su
kmetovi, i: „Tuli! Tuli!“ Bili su došli prestravljeni i bespomoćni, a njen brat ih je
sve primio unutra, iako bi većina lordova zatvorila kapije. Glasovi su im plovili
kroz visoke prozore i curili ispod teških vrata od kedrovine. Rimund je svirao
harfu, praćen dvojicom bubnjara i mladićem s dvojnicama. Kejtlin je slušala
devojački smeh i uzbuđene priče golobradih momaka koje joj je brat ostavio kao
posadu zamka. Lepi zvuci... ali je se ipak nisu doticali. Nije mogla da deli njihovu
radost.
U očevoj odaji našla je teški, u kožu uvezani atlas, i okrenula stranu s rečnim
zemljama. Pogled joj nađe Crveni krak, i ona pređe prstom niz njega, pod
treperavom svetlošću sveća. Maršira na jugoistok, pomisli. Pretpostavljala je da
su do sada verovatno stigli do izvora Crnobujice.
Zatvori atlas još nemirnija no pre. Bogovi su im davali pobedu za pobedom.
Kod Kamenog mlina, Vologaza, u Bici kod Logora, Šaputavoj šumi...
Ali, ako pobeđujemo, zašto se onda ja toliko bojim?

BREN
Zvuk je bio jedva čujno zvec, grebanje čelika o kamen. On diže glavu sa šapa,
osluškujući, njuškajući u noći.
Večernja kiša beše probudila na stotine usnulih mirisa, osvežila ih i ojačala.
Trava i trnje, kupine izgažene na zemlji, blato, crvi, trulo lišće, pacov što se šunja
po žbunju. On oseti čupavi crni miris bratovljevog krzna i oštar bakrenasti miris
krvi veverice koju je upravo ubio. Druge veverice kretale su se preko grana nad
njim, mirišući na mokro krzno i strah, njihove male šape grebuckale su koru. Zvuk
je nekako ličio na to.
A onda začu ponovo ono isto; zvec i grebanje. Zvuk ga natera da ustane. Uši mu
se načuljiše, a rep diže. Stade da zavija, duboko, i otegnuto i drhtavo, da razbudi
spavače, ali su gomile ljudskih stena bile mračne i mrtve. Mirna vlažna noć, noć u
kakvoj se ljudi zavlače u svoje rupe. Kiša beše prestala, ali su se ljudi još krili od
vlage, sklupčani oko vatri u svojim pećinama od nagomilanog kamena.
Brat mu dođe klizeći među drvećem, krećući se skoro jednako tiho kao onaj
drugi brat koga se nejasno sećao iz davnih vremena, onaj beli, sa očima boje krvi.
Oči ovog brata bile su jezerca senki, ali mu krzno na leđima beše nakostrešeno. I
on je čuo zvuke, i znao je da znače opasnost.
Ovog puta je nakon zveckanja i grebanja usledilo šuškanje i meko i hitro
stupanje kožnih đonova po kamenu. Vetar nanese slabašan nagoveštaj njemu
nepoznatog ljudskog mirisa. Stranac. Opasnost. Smrt.
Potrča ka zvuku, a brat mu je trčao kraj njega. Kamene jazbine dizale su se pred
njima, zidina glatkih i vlažnih. On iskezi zube, ali ljudski kamen se na to ne obazre.
Pred njima se ukaza kapija, s crnom gvozdenom zmijom čvrsto smotanom oko
rešetki. Kada se zalete u nju, kapija zadrhta, a zmija se uvi, i zazveča, i izdrža.
Pogleda tad kroz šipke niz dugačku kamenu jazbinu koja se protezala između zidina,
sve do kamenog polja iza njih, ali prolaza nije bilo. Između rešetaka je mogao da
provuče samo njušku i ništa više. Mnogo puta je njegov brat pokušao da zubima
smrska crne kosti rešetke, ali nisu htele da se slome. Pokušali su i da prokopaju
ispod, ali su naišli na veliko ravno kamenje, napola pokriveno zemljom i opalim
lišćem.
Režeći, on se uskorača tamo-amo pred kapijom, a onda se još jednom zalete na
nju. Ona se malčice pomeri i odbi ga. Zaključana, šapnu nešto u njemu.
Zakatančena. Glas koji nije čuo, miris bez mirisanja. I drugi putevi su takođe bili
zatvoreni. Gde su se vrata otvarala u zidovima od ljudskog kamenja, drvo je bilo
debelo i snažno. Izlaza nema.
Ima, dopre šapat, i njemu se učini kao da vidi senku velikog drveta prekrivenog
iglicama kako se nadvija iznad crne zemlje, deset puta više od čoveka. A ipak kada
se osvrnu, ne ugleda ga. S druge strane bogošume, stražarika, požuri, požuri....

Kroz noćnu tamu dopre prigušen uzvik, naglo presečen.
Hitro, hitro, on se okrenu i jurnu nazad među drveće. Vlažno lišće šuštalo mu je
pod šapama, grane ga šibale dok je kraj njih leteo. Čuo je brata kako ga izbliza
prati. Proleteše ispod drveta srca i oko hladnog jezerceta, kroz kupinovo žbunje,
kroz šumarak hrastova, i bukava i gloga, na drugu stranu šume... i tu je bila, senka
koju je video bez gledanja, drvo koje se naginjalo ka krovovima. Stražarika,
blesnu mu pomisao.
Sećao se kako se nekad peo. Iglice na sve strane, grebu mu golo lice i padaju mu
za vrat, lepljiva smola na rukama, njen prodoran, svež miris. To je lako drvo za
penjanje, za jednog dečaka, nagnuto, izuvijano, grana tako gustih da takoreći
stvaraju lestvice, sve do krovova.
Režeći, on onjuši okolinu drveta, pa diže nogu i obeleži ga mlazom pišaćke.
Niska grana mu očeša lice, on je zgrabi čeljustima, cimnu glavom i otkide je. Usta
mu se napuniše iglicama i gorkim ukusom smole. On zavrte glavom i zareža.
Brat mu je sedeo i ispuštao otegnut urlik; pesma mu beše crna od tuge. Izlaz nije
izlaz. Oni nisu ni veverice ni ljudska štenad, ne mogu da se uzveru uz stabla,
nemaju meke ružičaste šape i trapava stopala. Oni su trkači, grabljivci, lovci.
Na drugoj strani noći, iza kamena što ih je ogradio, psi se probudiše i počeše da
laju. Jedan pa drugi, a onda svi zajedno, silna larma. I oni su ga nanjušili; miris
dušmana i straha.
Ispuni ga očajnički bes, vreo kao glad. On jurnu od zida, protrča ispod drveća,
senke grana i lišća šarale su mu sivo krzno... a onda se okrenu i hitro jurnu natrag.
Šape su mu letele, dižući u vazduh vlažno lišće i borove iglice, i na tren on je bio
lovac, i rogati jelen je bežao pred njim, i mogao je da ga vidi i omiriše, i progonio
ga je iz sve snage. Od mirisa straha srce mu zatutnja i bale potekoše iz čeljusti, i
tad stiže do nagnutog drveta i baci se na njega iz trka, grebući kandžama po kori.
Nagore je skakao, gore, dva skoka, tri, ne usporavajući, sve dok se ne nađe među
nižim granama. Kačile su mu se za noge i šibale ga po očima, sivozelene iglice
prštale su na sve strane dok se probijao kroz njih, škljocajući zubima. Morao je da
uspori. Nešto ga uhvati za nogu i on je otrže, režeći. Stablo se sužavalo pod njim,
nagib je bio oštriji, strm i vlažan. Kora se cepala poput kože čim bi pokušao da
zarije kandže u nju. Prešao je trećinu, polovinu, još malo, krov mu je bio skoro na
dohvatu... a onda spusti nogu i oseti kako klizi niz oblinu mokrog drveta, i iznenada
je klizao, prevrtao se. On zajauka od straha i besa, i padao je, padao, i izvio se oko
sebe dok se zemlja približavala da ga smrska...
A onda se Bren obre u krevetu u svojoj samotnoj sobi u kuli, upetljan u ćebad,
teško dišući. „Leto“, viknu glasno. „Leto!“ Činilo mu se da ga boli rame, kao da je
na njega pao, ali je znao da je to samo utvara onog što je osećao vuk. Džodžen je
govorio istinu. Ja sam zverobraz. Napolju je čuo daleki lavež pasa. More je
došlo. Preliva se preko zidina, baš kao što je Džodžen video. Bren zgrabi šipku
iznad sebe i diže se, dozivajući u pomoć. Niko ne dođe, ali već sledećeg trena on

se seti da niko i neće doći. Uklonili su stražu pred njegovim vratima. Ser Rodriku
su trebali svi muškarci sposobni za rat, tako da je u Zimovrelu ostalo tek nekoliko
gardista.
Ostali su otišli pre osam dana, šest stotina ljudi iz Zimovrela i najbližih utvrda.
Klej Servin će im se usput pridružiti sa još tri stotine, a meštar Luvin je pred njih
poslao gavranove, pozivajući regrute iz Belih sidrišta, i sa Mogila, pa čak i iz
zabitih mesta u Vučjoj šumi. Torenov trg je napadao neki čudovišni poglavica po
imenu Dagmer Brazdibrada. Stara Nen je rekla da je njega nemoguće ubiti, da mu
je jednom dušmanin sekirom rascepio glavu nadvoje, ali je Dagmer bio toliko
žestok da je rukama spojio dve polovine i držao ih tako dok nisu zarasle. Da nije
Dagmer pobedio? Torenov trg je bio na mnogo dana jahanja od Zimovrela, ali
ipak...
Bren se pri diže iz kreveta, krećući se od šipke do prozora. Nespretnim prstima
jedva otvori kapke. Dvorište je bilo prazno, a svi prozori mračni. Zimovrel je
spavao. „Hodore!“ viknu on dole, iz sveg glasa. Hodor je obično spavao iznad
štale, ali će ga možda čuti ako bude dovoljno glasan, možda će da ga čuje i neko
drugi. „Hodore, dođi brzo! Oša! Miro, Džodžene, svi!“ Bren skupi ruke oko usta.
„HOOODOOOREEEEEEE!“
Ali kada se vrata iza njega s treskom otvoriše, u sobu uđe nepoznat čovek. Imao
je kožni gunj sa našivenim preklopljenim nizovima gvozdenih diskova, u jednoj
ruci je držao bodež, a sekira mu je bila prebačena preko ramena. „Šta ti hoćeš?“
upita Bren, uplašen. „Ovo je moja soba. Izlazi napolje.“
Za njim u ložnicu uđe Teon Grejdžoj. „Nismo ovde da bismo te povredili,
Brene.“
„Теоnе?“ Brenu se zavrte u glavi od olakšanja. „Rob te je poslao? I on je
ovde?“
„Rob je daleko. On sada ne može da ti pomogne.“
„Da mi pomogne?“ Bio je zbunjen. „Nemoj da me plašiš, Teone.“
„Sada sam princ Teon. Obojica smo prinčevi, Brene. Ko bi se tome nadao? Ali
sam ja zauzeo tvoj zamak, moj prinče.“
„Zimovrel?“ Bren odmahnu glavom. „Ne, to je nemoguće.“
„Ostavi nas, Verlaže.“ Čovek s bodežom se povuče. Teon sede na krevet.
„Poslao sam četiri čoveka preko zida s kukama i konopcima, i oni su otvorili
stražnja vrata nama ostalima. Moji ljudi se upravo sada obračunavaju s tvojima.
Veruj mi, Zimovrel je moj.“
Bren nije shvatao. „Ali, ti si štićenik mog oca!“
„А sada ste ti i tvoj brat moji štićenici. Čim se borbe završe, moji ljudi će
dovesti ostatak tvog naroda u Veliku dvoranu. Ti i ja ćemo im se obratiti. Reći ćeš
im da si mi predao Zimovrel, i narediti im da služe i slušaju novog lorda isto kao
što su starog.“

„Neću“, reče Bren. „Borićemo se i izbacićemo te napolje. Ja se nikad nisam
predao, ne možeš me naterati da kažem da jesam.“
„Ovo nije igra, Brene, zato mi ne izigravaj dete, to neću da trpim. Zamak je moj,
ali su ti ljudi još tvoji. Ako princ želi da ih zaštiti, najbolje je da radi šta mu se
kaže.“ On ustade i ode do vrata. „Neko će doći da te obuče i odnese u Veliku
dvoranu. Dobro razmisli šta ćeš reći.“
Od čekanja se Bren oseti još bespomoćniji nego pre. Sedeo je kraj prozora,
zureći u mračne kule i zidove crne kao senka. Jednom mu se učini da čuje viku iza
Gardijske dvorane, i nešto što je nalikovalo na sudar mačeva, ali nije imao Letove
uši da čuje, niti njegov nos da miriše. Budan, i dalje sam slomljen, ali kada
spavam, kada sam Leto, mogu da trčim i da se borim, i da čujem i da mirišem.
Očekivao je da će po njega doći Hodor, ili možda neka od sluškinja, ali kada se
vrata sledeći put otvoriše, uđe meštar Luvin, noseći sveću. „Вrеne“, reče on, „ti...
znaš šta se desilo? Rekli su ti?“ Iznad levog oka imao je ranu, i krv mu se slivala
niz taj deo lica.
„Teon je došao. Kazao je da je Zimovrel sada njegov.“
Meštar odloži sveću i obrisa krv s obraza. „Preplivali su šanac. Uspeli se uz
zidove s kukama i konopcima. Prešli ih mokri, s čelikom u rukama.“ On sede na
stolicu kraj vrata, dok mu je sveža krv tekla iz rane. „Burence je bio na kapiji,
iznenadili su ga u kućici i ubili ga. I Slamoglavi je ranjen. Imao sam vremena da
pošaljem dva gavrana pre nego što su provalili kod mene. Ptica za Bela sidrišta je
odletela, ali su drugu ustrelili.“ Meštar se zagleda u rogozinu. „Ser Rodrik je
poveo previše naših ljudi, ali sam ja kriv jednako kao i on. Nisam predvideo ovu
opasnost, nisam...“
Džodžen je video, pomisli Bren. „Bolje mi pomozi da se obučem.“
„Da, tako je.“ U teškom, gvožđem okovanom kovčegu u podnožju Brenovog
kreveta meštar nađe rublje, čakšire i tuniku. „Ti si Stark u Zimovrelu, i Robov
naslednik. Moraš izgledati prinčevski.“ Zajedno ga obukoše kako dolikuje lordu.
„Teon hoće da mu predam zamak“, reče Bren dok mu je meštar pričvršćivao
plašt s njegovim omiljenim brošem u obliku vučje glave, od srebra i ahata.
„U tome nema sramote. Lord mora da zaštiti svoj narod. Okrutna mesta gaje
okrutne narode, Brene, zapamti to kada budeš imao posla s ovim gvozdenljudima.
Tvoj gospodar otac je uradio šta je mogao da bi pripitomio Teona, ali bojim se da
je to bilo premalo i prekasno.“
Gvozdenčovek koji dođe po njih bio je snažan i zdepast ratnik kao ugalj crne
brade, koja mu je pokrivala pola grudi. Lako je poneo dečaka, mada nije delovao
oduševljen tim zadatkom. Rikonova soba bila je malo niže niz stepenice.
Četvorogodišnjak je bio sanjiv i mrzovoljan. „Hoću majku“, reče on. „Hoću je. I
Čupavka.“
„Majka ti je daleko, moj prinče.“ Meštar Luvin navuče noćnu košulju preko
detetove glave. „Ali ja sam tu, i Bren.“ On uze Rikona za ruku i izvede ga napolje.

Dole naiđoše na Miru i Džodžena koje je iz njihove sobe terao ćelavi čovek, s
kopljem tri puta višim od sebe samog. Kada Džodžen pogleda Brena, oči mu behu
zelena jezerca puna tuge. Ostali gvozdenljudi su doveli Freje. „Brat ti je izgubio
svoje kraljevstvo“, reče Mali Valder Brenu. „Sada više nisi princ, već samo
talac.“
„Kao i ti“, reče Džodžen, „i ja, i svi mi.“
„Tebi se niko nije obratio, žabožderu.“
Jedan od gvozdenljudi išao je pred njima noseći baklju, ali kiša iznova poče i
ubrzo je ugasi. Dok su žurili preko dvorišta, čuli su jezovuke kako zavijaju u
bogošumi. Nadam se da se Leto nije povredio kada je pao s drveta.
Teon Grejdžoj je sedeo u visokom sedištu Starka. Beše skinuo svoj plašt. Preko
vrsne verižnjače sada je imao crn ogrtač ukrašen zlatnom džinovskom sipom svoje
kuće. Ruke su mu počivale na vučjim glavama isklesanim na krajevima širokih
kamenih rukonaslona.
„Teon sedi u Robovoj stolici“, reče Rikon.
„Tišina, Rikone.“ Bren je osećao pretnju oko sebe, ali mu je brat bio premali da
bi više shvatio. Nekoliko baklji beše upaljeno, a u velikom kaminu plamsala je
vatra, ali je veći deo dvorane ležao u tami. Pošto su klupe bile naslagane kraj
zidova, nije bilo mesta za sedenje, tako da su stanovnici zamka stajali u malim
grupama, ne usuđujući se da prozbore. On vide Staru Nen, njena bezuba usta kako
se otvaraju i zatvaraju. Dvojica gardista unesoše Slamoglavog, s krvavim zavojem
omotanim oko golih grudi. Šugavi Tim je neutešno jecao, a Bet Kasel je plakala od
straha.
„Šta to imamo ovde?“ upita Teon pokazujući na Ride i Freje.
„То su štićenici ledi Kejtlin, i jedan i drugi se zovu Valder Frej“, objasni meštar
Luvin. „А ovo je Džodžen Rid i njegova sestra Mira, sin i kći Haulanda Rida od
Sivotočke motrilje, došli su da obnove svoje zavete vernosti Zimovrelu.“
„Neki bi rekli da su odabrali pomalo pogrešan trenutak“, reče Teon, „mada meni
savršeno odgovara. Ovde ste i ovde ćete i ostati.“ On ustade s visokog sedišta.
„Lorene, dovedi mi princa ovamo.“ Crnobradi čovek baci Brena na kamen kao da
je džak ječma.
I dalje su dogonili ljude u Veliku dvoranu, uz silnu viku i udarce kopljima.
Gejdž i Oša stigoše iz kuhinje, brašnjavi od mešenja jutarnjeg hleba. Mikena
uvukoše uz psovke. Farlen uđe hramajući i pridržavajući Palu. Njoj je haljina bila
iskidana nadvoje; pridržavala ju je stegnutom pesnicom, i hodala kao da je svaki
korak užasno boli. Obrednik Čejl pritrča da pomogne, ali ga jedan gvozdenčovek
udarcem obori na pod.
Poslednjeg uvedoše kroz vrata zatvorenika Smrada, a vonj ga preteče, kiselkast i
prodoran. Bren oseti kako mu se stomak okreće od njegovog zadaha. „Ovog smo
našli zaključanog u ćeliji u kuli“, objavi njegov pratilac, golobradi riđokosi mladić
u mokroj odeći, bez sumnje jedan od onih što su preplivali šanac. „Kaže da ga zovu

Smrad.“
„Otkud im samo to“, reče Teon, smešeći se. „Da li uvek tako grozno smrdiš, ili
si upravo pojebao svinju?“
„Nikog nisam pojebao otkako su me zarobili, moj gospodaru. Hek mi je pravo
ime. Bio sam u službi Kopileta od Užasnika, sve dok mu Starkovi za svadbeni
poklon nisu dali strelu u leđa.“
Teonu ovo beše zabavno. „Kojom se to oženio?“
„Udovicom od Hornvuda, moj gospodaru.“
„Onom babom? Da nije bio oslepeo? Sise su joj kao prazne vinske mešine, suve
i uvele.“
„Nije se on njom zbog sisa ženio, moj gospodaru.“
Gvozdenljudi zalupiše visoka vrata u dnu dvorane. Sa svog visokog sedišta,
Bren ih nabroja oko dvadeset. Verovatno je ostavio nekoliko stražara na kapiji i u
arsenalu. Ipak, nije ih moglo biti više od trideset.
Teon diže ruku u znak da zahteva tišinu. „Svi me znate...“
„Da, znamo kakva si vreća balege!“ viknu Miken pre no što mu ćelavi čovek
zabi kraj koplja u stomak, a zatim ga udari po licu. Kovač pade na kolena i ispljunu
zub.
„Mikene, ćuti.“ Bren pokuša da zvuči strogo i gospodarski, kao Rob kada bi
izdavao naređenja, ali ga glas izdade i reči zazvučaše slabašno i piskutavo.
„Poslušaj svog malog gospodičića, Mikene“, reče Teon. „Pametniji je od tebe.“
Dobar gospodar štiti svoj narod, podseti se on. „Predao sam Zimovrel, Teone.“
„Glasnije, Brene, i nazovi me princom.“
On diže glas. „Predao sam Zimovrel princu Teonu. Svi treba da radite šta on
zapoveda.“
„Proklet bio ako hoću!“ zagrme Miken.
Teon se na to ne osvrnu. „Moj otac je stavio drevnu krunu soli i stene, proglasio
se za kralja Gvozdenih ostrva. Za sebe je prisvojio i Sever, po pravu osvajanja.
Svi ste njegovi podanici.“
„Jebo vas ja sve.“ Miken obrisa krv s usta. „Ја služim Starkovima, ne nekoj
izdajničkoj sipi sa - aah.“ Kraj koplja ga udari po temenu i baci licem na kameni
pod.
„Kovači imaju snažne ruke, ali slabu pamet“, primeti Teon. „Ali ako mi vi ostali
budete služili verno kao što ste služili Nedu Starku, shvatićete da velikodušnijeg
gospodara nećete poželeti.“
Na kolenima, Miken ispljunu krv. Molim te, nemoj, pomisli Bren, ali kovač
viknu: „Ako misliš da možeš držati Sever s ovom svojom jadnom bratijom...“
Ćelavi čovek zari vrh svoga koplja u Mikenov vrat. Čelik kliznu kroz meso i
izađe mu kroz grlo, praćen bujicom krvi. Neka žena vrisnu, a Mira obgrli Rikona.
U krvi se udavio, pomisli Bren tupo. Svojoj sopstvenoj krvi.

„Kо još ima nešto da kaže?“ upita Teon Grejdžoj.
„Hodor hodor hodor hodor!“ viknu Hodor, razrogačenih očiju.
„Neka neko bude ljubazan i utiša tog maloumnika.“
Dva gvozdenčoveka stadoše da tuku Hodora krajevima kopalja. Konjušar pade
na pod, pokušavajući da se rukama zaštiti od udaraca.
„Biću vam dobar lord bar onoliko koliko je Edard Stark ikada bio.“ Teon diže
glas da bi nadjačao udarce drveta u telo. „Ako li me, međutim, izdate, zažalićete. I
ne mislite da su ljudi koje ovde vidite čitava moja sila. Torenov trg i Čardak
šumski uskoro će takođe biti naši, a moj stric plovi uz Slanokoplje da zauzme
Kejlinov šanac. Ako Rob Stark uspe da nadvlada Lanistere, moći će kasnije da
vlada kao kralj Trozupca, ali Sever od sada pripada kući Grejdžoja.“
„Starkovi lordovi će ti se suprotstaviti“, dobaci onaj Smrad. „Ona debela svinja
u Belim sidrištima, na primer, i oni Amberi i Karstarkovi takođe. Trebaće ti ljudi.
Oslobodi me, i tvoj sam.“
Teon ga je na trenutak odmeravao. „Pametniji si nego što mirišeš, ali taj smrad
ne bih mogao da trpim.“
„Ра“, reče Smrad, „mogo bi’ malo da se zaperem. Da sam slobodan.“
„Retko pametan čovek.“ Teon se osmehnu. „Klekni.“
Jedan gvozdenčovek pruži Smradu mač, i on ga položi pred Teonove noge i
zakle se na vernost kući Grejdžoja i kralju Belonu. Bren nije mogao da gleda.
Zeleni san se ostvarivao.
„Moj gospodaru Grejdžoju!“ Oša obiđe Mikenovo telo. „I ja sam ovde
zatočenica. Video si kada sam zarobljena.“
Mislio sam da si mi prijateljica, pomisli Bren, povređen.
„Meni trebaju borci“, objavi Teon, „а ne kuhinjske drolje.“
„Rob Stark me je stavio u kuhinju. Skoro godinu dana perem kazane, ribam šerpe
i grejem slamu ovome.“ Ona ošinu pogledom Gejdža. „Muka mi je od toga. Vrati
mi koplje u ruke.“
„Imam ja za tebe koplje, evo ovde!“ reče ćelavac koji je ubio Mikena. Pa se
uhvati za prepone, kezeći se.
Oša mu zari svoje koštunjavo koleno među noge. „То tvoje meko ružičasto
zadrži za sebe.“ I ote mu koplje, pa ga drškom obori na pod. „Drvo i gvožđe meni
trebaju.“ Ćelavi se previjao na zemlji, dok su se ostali napadači grohotom smejali.
Teon se smejao s ostalima. „Valjaćeš“, reče on. „Zadrži koplje; Stig će naći
drugo. Sada klekni i zakuni se.“
Kada niko drugi ne pohita da se obaveže na službu, on ih otpusti uz upozorenje
da rade svoje poslove i ne prave nevolje. Hodor dobi zadatak da odnese Brena
nazad u krevet. Lice mu je bilo izobličeno od batina, nos natekao, a jedno oko
zatvoreno. „Hodor“, jecao je raspuklim usnama dok je ogromnim snažnim rukama i
krvavim šakama dizao Brena i nosio ga napolje na kišu.

ARJA
Ima duhova, znam da ih ima.“ Pituljica je mesio hleb, ruku brašnjavih do lakata.
„Pija je sinoć u mlekari nešto videla.“
Arja ispusti nepristojan zvuk. Pija je uvek nešto viđala u mlekari. Obično su to
bili muškarci. „Mogu da dobijem kolač?“ upita. „Ispekao si čitavu tepsiju.“
„Treba mi čitava tepsija. Ser Ejmori ih voli.“
Mrzela je ser Ejmorija. „Hajde da pljujemo u njih.“
Pituljica se usplahireno osvrnu. Kuhinja je bila puna senki i odjeka, ali su drugi
kuvari i sudopere svi spavali u prostranoj i mračnoj tavanici iznad peči. „Otkriće.“
„Neće“, reče Arja. „Pljuvačka nema ukus.“
„Ako otkrije, mene će da išibaju.“ Pituljica prestade da mesi. „Ti čak ne bi ni
trebalo da si ovde. Pola je noći.“
Bio je u pravu, ali Arju nije bilo briga. Čak i u pola noći, kuhinja nikada nije
mirovala; uvek je neko mesio testo za jutarnji hleb, mešao kazane dugačkom
varjačom ili komadao svinju za ser Ejmorijevu jutarnju slaninu. Noćas je to bio
Pituljica.
„Ako se Crvenooki probudi i vidi da te nema...“ poče Pituljica. „Crvenooki se
nikada ne budi.“ Pravo ime mu je bilo Mebl, ali su ga svi zvali Crvenooki zbog
suznih očiju. „Kada jednom padne u nesvest, više se ne diže.“ Svakog jutra je
doručkovao pivo. Svake noći je nakon večere padao u pijan san, a od vina
ljubičasta pljuvačka kapala mu je na bradu. Arja bi sačekala da mu čuje hrkanje, a
onda se bosonoga odšunjala uz stepenice za poslugu, ne stvarajući više buke nego
miš, što je nekad i bila. Nije nosila ni sveću ni fitilj. Sirio joj je jednom rekao da
joj tama može biti prijatelj, i bio je u pravu. Mesec i zvezde bili su joj sasvim
dovoljni da vidi. „Kladim se da bismo mogli da pobegnemo, a Crvenooki ne bi ni
primetio da me nema“, reče Pituljici.
„Ја neću da pobegnem. Ovde je bolje nego u onim šumama. Neću više da jedem
crve.’Ajde, naspi malo brašna na dasku.“
Arja nagnu glavu. „Šta je to?“
„Šta? Ne...“
„Slušaj ušima, ne ustima. To je bio ratni rog. Dvaput se oglasio, zar nisi čuo? A
ovo, to se diže rešetka, neko ulazi ili izlazi. Hoćeš da vidimo?“ Kapije Harendvora
ne behu se otvorile od jutra kada je lord Tivin krenuo sa svojom vojskom.
„Pravim jutarnji hleb“, potuži se se Pituljica. „А ionako ne volim kada je mrak,
геko sam ti.“
„Ја idem. Ispričaću ti posle. Mogu da dobijem kolač?“
„Ne.“
Ona ipak maznu jedan i pojede ga dok je izlazila. Bio je punjen seckanim
orasima, voćem i sirom, korica je bila prhka i još topla od peći. Arja se oseti

smelom od toga što je pojela ser Ejmorijev kolač. Bosonoga lakonoga tihonoga,
pevušila je tiho. Ja sam duh Harendvora.
Rog je probudio zamak; ljudi su izlazili na dvorište da vide šta se dešava. Arja
se priključi ostalima. Povorka volovskih zaprega kotrljala se ispod rešetke. Plen,
znala je smesta. Jahači koji su pratili kola govorili su čudnim jezicima. Oklop im je
na mesečini bledo sijao, i ona ugleda par prugastih crno-belih zorsa. Krvavi
lakrdijaši. Arja se povuče malo dublje u senke i vide kako prolaze kola s
ogromnim crnim medvedom u kavezu. Druga kola bila su natrpana srebrnim
pločama, oružjem i štitovima, džakovima brašna, preplašenim svinjama i mršavim
psima i pilićima. Arja je taman premišljala koliko li je vremena proteklo otkada je
poslednji put okusila komad svinjskog pečenja, kada vide prvog zarobljenika.
Sudeći prema držanju i ponosno dignutoj glavi, sigurno je bio lord. Videla je
kako verižnjača svetluca pod poderanim crvenim ogrtačem. U prvom trenutku Arja
pomisli da je Lanister, ali kada prođe blizu baklje, ona vide da mu je grb srebrna
pesnica, ne lav. Ruke su mu bile čvrsto svezane, a konopac oko nožnog članka
vezivao ga je za čoveka iza njega, njega pak za onog iza, tako da je čitava povorka
bila prinuđena da se grčevito tetura. Mnogi zarobljenici bili su ranjeni. Ako bi neki
zastao, jedan bi jahač prišao i ošinuo ga bičem, da ga potera dalje. Ona pokuša da
proceni koliko ima zarobljenika, ali se zabroja pre nego što je stigla do pedeset.
Bilo ih je bar dvostruko više. Odeća im je bila prljava od blata i krvi, a pod
svetlom baklji bilo je teško razabrati im sve grbove, ali Arja prepoznade neke.
Kule blizanci. Sunce. Krvavi čovek. Bojna sekira. Bojna sekira je Servinova, a
belo sunce na crnom su Karstarkovi. Oni su severnjaci. Ljudi mog oca, Robovi
ljudi. Nije želela da misli šta bi to moglo da znači.
Krvavi lakrdijaši počeše da sjahuju. Konjušari se, pospani, pojaviše da im se
pobrinu za umorne konje. Jedan jahač je glasno tražio piva. Buka izmami ser
Ejmorija Lorča na pokrivenu galeriju iznad dvorišta, u pratnji dva stražara s
bakljama. Vargo Hout, s kacigom u obliku jarčeve glave, zaustavi konja tačno
ispod njega. „Moj gohpodavu kahtelane“, reče najamnik. Nerazgovetno je mumlao,
kao da mu je jezik prevelik za usta.
„Šta je ovo, Hout?“ namrgođeno upita ser Ejmori.
„Fahobhenici. Ruf Bolton je pokufao da prefe vehu, ali hu mohi Hvahvi dvuhavi
ifehli njehovu pvefhodnifu na homade. Ubili mnohe, i otevali Boltona. Ovo im je
lovd fapovehnik, Glovev, a onaj ifa njeha je her Enin Fvej.“ Ser Ejmori Lorč se
svinjskim očicama zagleda u vezane zarobljenike. Arji se učini da mu nije pravo.
Svi su u zamku znali da se on i Vargo Hout mrze. „Dobro“, reče najzad. „Ser
Kedvine, odvedi ove ljude u tamnicu.“ Lord s oklopljenom pesnicom na grudima
diže oči. „Obećano nam je da ćete s nama časno postupati...“ poče.
„Tifina!“ vrisnu Vargo Hout na njega, prskajući pljuvačkom.
Ser Ejmori se obrati zarobljenicima. „Houtova obećanja meni ništa ne znače.
Lord Tivin je mene imenovao za zapovednika Harendvora, i radiću s vama šta mi

se prohte.“ On mahnu stražarima. „Velika ćelija pod Udovičinom kulom bi trebalo
sve da ih primi. Svi koji ne žele da pođu, slobodni su da ovde umru.“
Dok su njegovi ljudi kopljima terali zarobljenike, Arja vide kako Crvenooki
silazi niz stepenice, trepćući od svetlosti baklji. Ako shvati da je besposlena,
urlaće i pretiće da će joj odrati kožu s leđa, ali njega se nije bojala. On nije bio
Viz. Stalno je pretio da će nekome odrati kožu s leđa, ali Arja čak nikada nije
videla da je nekoga udario. Ipak, biće bolje da je ne vidi. Ona se osvrnu oko sebe.
Upravo su isprezali volove i istovarivali kola, dok su Hrabri drugari tražili piće, a
radoznalci se okupljali oko medveda u kavezu, U tom metežu, nije bilo teško
neprimećeno šmugnuti. Ona se vrati putem kojim je i došla, u nameri da se skloni
pre nego što je neko primeti i seti se da joj da neki posao.
Dalje od kapije i štala, veliki zamak bio je skoro pust. Buka utihnu iza nje. Oštar
vetar duvao je u naletima, mameći drhtave i visoke krike iz pukotina Jecajuće kule.
Lišće beše počelo da opada s drveća u bogošumi, i sad ga je čula kako se kovitla
kroz pusta dvorišta i između praznih zgrada, slabašno šuškajući dok ga vetar tera
preko kamenja. Sada, kada je Harendvor ponovo bio skoro prazan, zvuci su igrali
čudne igre. Ponekad je kamen upijao buku, zaogrčući dvorišta prekrivačem tišine.
A ponekad bi odjeci oživeli, tako da se svaki korak pretvarao u marširanje
avetinjske vojske, a svaki daleki glas u avetinjsku svetkovinu. Čudni zvuci brinuli
su Pituljicu, ali ne i Arju.
Tiha kao senka, ona kliznu preko srednjeg dvorišta, oko Kule užasa, i kroz
prazne bašte, u kojima, pričali su ljudi, duhovi mrtvih sokolova avetinjskim krilima
mešaju vazduh. Mogla je da ide kuda god zaželi. Posada zamka nije brojala više od
stotinu ljudi; tako mali odred bio je prosto izgubljen u Harendvoru. Dvorana stotinu
ognjišta bila je zatvorena, kao i mnoge manje zgrade, pa čak i Jecajuća kula. Ser
Ejmori Lorč boravio je u kastelanovim odajama u Kraljevoj lomači, prostranim
kao da su lordovske, a Arju i ostalu služinčad behu preselili u podrum ispod njega,
gde će mu biti pri ruci. Dok je lord Tivin bio u zamku, na sve strane je bilo
oklopljenih pešaka koji su svakog pitali kuda ide. Ali sada beše ostalo samo stotinu
ljudi da čuva hiljadu vrata, i niko nije ni znao niti brinuo ko bi gde trebalo da bude.
Dok je prolazila kraj arsenala, Arja ču zvon čekića. Tamnonarandžasta svetlost
sijala je kroz visoke prozore. Ona se pope na krov da zaviri. Džendri je kovao
grudni oklop. Kada je radio, za njega nije postojalo ništa sem metala, meha i vatre.
Čekić kao da mu je postajao deo ruke. Gledala je igru mišića na njegovim grudima
i slušala čeličnu muziku koju je stvarao. Baš je jak, pomisli. U trenutku kada je
uzimao dugačke mašice da potopi oklop u vodu, Arja se spusti niz prozor i skoči
kraj njega.
On se ne iznenadi kada je ugleda. „Trebalo bi da si u krevetu, devojčice.“ Onda
potopi oklop u hladnu vodu, a ovaj zašišta kao mačka. „Kakva je to buka bila?“
„Vargo Hout se vratio sa zarobljenicima. Videla sam im grbove. Tu je jedan
Glover, iz Čardaka šumskog, on je čovek mog oca. Kao i većina ostalih.“ Iznenada,

Arja shvati zašto su je noge tu dovele. „Moraš mi pomoći da ih izbavim.“
Džendri se nasmeja. „А kako ćemo to da izvedemo?“
„Ser Ejmori ih je poslao dole u tamnicu. Onu pod Udovičinom kulom, to je
zapravo jedna velika ćelija. Mogao bi da provališ vrata svojim čekićem...“
„Dok stražari gledaju i klade se koliko će mi udaraca biti potrebno?“
Arja zagrize usnu. „Moraćemo da ubijemo stražare.“
„Kako to da uradimo?“
„Možda ih neće biti mnogo.“
„Ako ih budu dvojica, to je previše za tebe i mene. Zar u onom selu nisi ništa
naučila? Samo pokušaj tako nešto, i Vargo Hout će ti odseći šake i stopala, znaš da
to voli.“ Džendri ponovo uze mašice.
„Ti se bojiš.“
„Ostavi me na miru, devojčice.“
„Džendri, tamo je stotinu severnjaka. Možda više, nisam mogla sve da ih
prebrojim. To je isto onoliko ljudi koliko ima i ser Ejmori. Dobro, ne računajući
Krvave lakrdijaše. Samo moramo da ih izbavimo, i moći ćemo da zauzmemo zamak
i pobegnemo.“
„Znaš šta, ne možeš da ih izbaviš, kao što ni Lomija nisi mogla da spaseš.“
Džendri mašicama obrte oklop da ga bolje pogleda. „А čak i da pobegnemo, kuda
bismo išli?“
„U Zimovrel“, reče ona smesta. „Reći ću majci kako si mi pomogao, i moći ćeš
da ostaneš...“
„Hoće li mi moja gospa dozvoliti? Da li bih mogao da ti potkivam konje i
pravim mačeve za tvoju gospodsku braću?“
Ponekad bi baš umeo da je razbesni. „Prekini s tim!“
„Zašto da stavim stopala na kocku zbog prilike da se znojim u Zimovrelu umesto
u Harendvora? Znaš starog Bena Crnopalca? Došao je ovamo kao dečak. Kovao je
za ledi Vent, i njenog oca pre nje, i njegovog oca pre njega, pa čak i za lorda
Lotstona koji je držao Harendvor pre Venta. Sada kuje za lorda Tivina, i znaš šta
kaže? Mač je mač, kaciga je kaciga, a ako gurneš ruku u vatru opeći ćeš se, bez
obzira na to kome služiš. Lukan nije loš majstor. Ostaću ovde.“
„Onda će te kraljica uhvatiti. Nije poslala Zlatne plaštove da traže Bena
Crnopalca!“
„Verovatno nisu mene tražili.“
„Е baš jesu, ti to odlično znaš. Ti si neko.“
„Ја sam kovački šegrt, i jednog dana mogu i da postanem majstor oružar. .. ako
ne budem bežao i izgubio stopala ili glavu.“ On se okrenu od nje, pa ponovo diže
čekić i poče da udara.
Arjine šake se stegoše u bespomoćne pesnice. „Na sledeću kacigu koju sebi
napraviš stavi magareće uši umesto bikovskih rogova!“ I morade da pobegne,

inače bi počela da ga udara. On to verovatno ne bi ni osetio. Kada otkriju koje i
kada mu odseku glupu magareću glavu, biće mu žao što mi nije pomogao. Ionako
joj je bilo bolje bez njega. Zbog njega su je i uhvatili u selu.
Ali kada pomisli na selo, ona se priseti marša i skladišta, i Golicača. Pomisli na
malog dečaka koga su buzdovanom udarili u lice, glupog matorog Srce Džofrijevo,
Lomija Zelenorukog. Bila sam ovca, a onda sam postala miš, nisam mogla da
uradim ništa sem da se krijem. Arja zagrize usnu i pokuša da se seti kada joj se to
vratila hrabrost. Džaken me je ponovo učinio hrabrom. Od miša me je pretvorio u
duha.
Nakon Vizove smrti počela je da izbegava Loraćanina. Čizvik je bio lak, svako
može da gurne čoveka s mosta, ali je Viz onog ružnog pegavog psa imao otkako je
bio štene, i samo je neka mračna mađija mogla da nahuška životinju na njega.
Joren je našao Džakena u crnoj ćeliji, isto kao Rordža i Grizača, priseti se ona.
Džaken je uradio nešto užasno, i Joren je to znao, zato ga je držao u lancima.
Ako je Loraćanin bio čarobnjak, Rordž i Grizač su možda demoni koje je prizvao
iz nekog pakla, a ne ljudi.
Džaken joj je dugovao još jednu smrt. U pričama Stare Nen o ljudima kojima bi
drekavci davali čarobne želje, morao si da budeš posebno pažljiv s trećom željom,
zato što je poslednja. Čizvik i Viz nisu bili mnogo važni. Poslednja smrt mora biti
značajna, govorila je Arja sebi svake noći dok je šaputala imena. Ali se sada
pitala da li je to pravi razlog zašto okleva. Sve dok može da ubije šapatom, Arja
nije morala nikoga da se boji... ali kada jednom potroši poslednju smrt, ponovo će
postati običan miš.
Kako je Crvenooki bio budan, nije se usuđivala da se vrati u krevet. Ne znajući
gde drugde da se sakrije, ona ode u bogošumu. Volela je oštar miris borova i
stražarika, travu i zemlju pod bosim stopalima i zvuk vetra u lišću. Spori potočić
vijugao je kroz šumu, a postojalo je jedno mesto gde voda beše prokopala zemlju
ispod opalog lišća i suvih grana.
Tu, pod istrulelim drvetom i izuvijanim raspuklim granama, ona nađe svoj
skriveni mač.
Džendri je bio previše tvrdoglav da joj ga napravi, tako da ga je napravila sama,
naoštrivši slomljenu dršku metle. Oružje joj je bilo prelako i nije imalo pravu
dršku, ali joj se oštri, nazubljeni vrh dopadao. Kada god je imala malo slobodnog
vremena, odšunjala bi se da ponavlja vežbe kojima ju je Sirio naučio. Bosonoga bi
išla preko palog lišća, zamahivala bi na grane i udarala lišće. Ponekad bi se čak
popela na drveće i plesala među gornjim granama, nožnim prstima hvatajući
grančice, svaki put se zanoseći sve manje, onako kako joj se osećaj za ravnotežu
vraćao. Noć je bila najbolje doba; noću joj niko nije dosađivao.
Arja se pope. Gore, u kraljevstvu lišća, isuka mač i na neko vreme ih sve
zaboravi, ser Ejmorija i Lakrdijaše, i ljude njenog oca, prepustivši se osećanju
grubog drveta pod stopalima i zamasima mača kroz vazduh. Slomljena grana

postade Džofri. Udarala ju je sve dok nije otpala. Kraljica i ser Ilin i ser Merin i
Pseto bili su samo lišće, ali je i njih pobila, isekavši ih na vlažne zelene trake.
Kada joj se ruka zamori, ona sede i prebaci noge preko jedne više grane da bi
uhvatila dah na hladnom noćnom vazduhu, slušajući ciku slepih miševa u lovu.
Kroz lisnatu krošnju videla je kao kost bele grane drveta srca. Odavde izgleda isto
kao ono u Zimovrelu. Kada bi samo bilo tako... onda bi ponovo bila kod kuće kada
bi sišla, i možda bi zatekla oca kako sedi ispod čuvardrva, tamo gde je uvek sedeo.
Arja zadenu mač za pojas, pa kliznu niz grane, sve dok se ponovo ne nađe na
zemlji. Mesečina je bojila udove čuvardrva u srebrnastobelo, ali petokrako crveno
lišće beše u noći postalo crno. Arja se zagleda u lice urezano u deblo. Beše to
strašno lice, usta iskrivljenih, očiju gnevnih i punih mržnje. Da li bog tako izgleda?
Mogu li bogovi biti povređeni, isto kao ljudi? Treba da se pomolim, pomisli ona
iznenada.
Arja pade na kolena. Nije bila sigurna kako da počne. Sklopi ruke pred sobom.
Pomozite mi, vi stari bogovi, molila se ćutke. Pomozite mi da izbavim te ljude iz
tamnice, da bi ubili ser Ejmorija i odveli me kući u Zimovrel. Pomozite da
postanem vodeni plesač i vuk i da se nikada više ne plašim, nikada.
Da li je to bilo dovoljno? Možda bi trebalo da se moli glasno, da bi je stari
bogovi čuli. Možda bi trebalo da se moli duže. Pamtila je da se njen otac ponekad
dugo molio. Ali mu stari bogovi nisu pomogli. Sećanje na to je razbesne. „Тrebalo
je da ga spasete“, ukori ona drvo. „Stalno vam se molio. Nije me briga da li ćete
meni pomoći ili ne. Mislim da ne biste ni mogli, čak i da hoćete.“
„Bogovima se ne treba rugati, devojčice.“
Glas je preseče. Ona skoči na noge i isuka drveni mač. Džaken H’gar stajao je
tako mirno u tami da je delovao kao jedno od stabala. „Čovek dolazi da čuje ime.
Jedan i dva, a zatim sledi tri. Čovek bi da završi.“
Arja obori vrh drvenog mača ka zemlji. „Kako si znao da sam ovde?“
„Čovek vidi. Čovek čuje. Čovek zna.“
Ona ga sumnjičavo odmeri. Da li su ga bogovi poslali? „Kako si naterao psa da
ubije Viza? Da li si Rordža i Grizača prizvao iz pakla? Da li je Džaken H’gar tvoje
pravo ime?“
„Neki ljudi imaju mnogo imena, Lasice. Ari. Arja.“
Ona ustuknu od njega, sve dok leđima ne dodirnu drvo srce. „Džendri ti je
rekao?“
„Čovek zna“, reče on ponovo. „Moja gospo od Starka.“
Možda su ga bogovi stvarno poslali kao odgovor na njene molitve. „Potreban si
mi da izbavimo one ljude iz tamnice. Onog Glovera i sve ostale. Moramo da
ubijemo stražare i nekako otvorimo ćelije...“
„Devojčica zaboravlja“, reče on tiho. „Dvojicu je dobila, trojicu joj duguju.
Ako stražar mora umreti, treba samo da kaže njegovo ime.“

„Ali jedan stražar nije dovoljan, moramo sve da ih ubijemo da bismo otvorili
ćeliju.“ Arja snažno zagrize usnu da spreči suze. „Hoću da spaseš severnjake kao
što sam ja spasla tebe.“
On je pogleda bez trunke sažaljenja. „Tri života ukradena su bogu. Tri života
moraju mu biti vraćena. Bogovima se ne ruga.“ Glas mu beše svila i čelik.
„Nisam se rugala.“ Zamisli se na tren. „Ime... mogu da kažem bilo čije ime? I ti
ćeš ga ubiti?“
Džaken H’gar nagnu glavu u stranu. „Čovek je rekao.“
„Bilo čije?“ ponovi ona. „Muškarca, žene, malog deteta, ili lorda Tivina, ili
prvoobrednika, ili tvog oca?“
„Čovekov otac odavno je mrtav, ali da je živ, i da mu znaš ime, umro bi po tvom
naređenju.“
„Zakuni se“, reče Arja. „Zakuni se bogovima“
„Pred bogovima mora i vazduha, i čak pred njim od vatre, kunem se.“ On stavi
ruku u usta čuvardrva. „Pred sedmoro novih bogova i starim bogovima bezbrojnim,
kunem se.“
Zakleo se. „Čak i kada bih rekla kraljevo ime...“
„Izgovori ime, i smrt će doći. Sutra, za mesec, godinu od sada, doći će. Čovek
ne leti kao ptica, ali jedna noga stupa, a za njom i druga, i jednog dana čovek stiže,
i kralj umire.“ On kleče kraj nje, tako da su sedeli licem u lice. „Devojčica šapuće,
ako se boji da govori glasno. Šapni mi sada. Da li je to Džofri?“
Arja mu priljubi usne na uho. „Džaken H’gar.“
Čak i u zapaljenom ambaru, okovan u lance i okružen pobesnelom vatrom, nije
delovao tako uznemireno kao sada. „Devojčica... ona se šali.“
„Zakleo si se. Bogovi su te čuli kako se kuneš.“
„Bogovi su čuli.“ Iznenada mu se u ruci stvori nož, oštrice uske kao njen mali
prst. Da li je bio namenjen njoj ili njemu, Arja nije znala. „Devojčica će plakati.
Devojčica će izgubiti svog jedinog prijatelja.“
„Nisi mi ti prijatelj. Prijatelj bi mi pomogao.“ Ona zakorači od njega, spremna
da se izmakne ako baci nož. „Prijatelja nikada ne bih ubila.“ Džakenov osmeh
dođe i nestade. „Devojčica bi možda... izrekla drugo ime, ako prijatelj pomogne?“
„Možda“, reče ona. „Ako prijatelj pomogne.“
Nož nestade. „Dođi.“
„Sada?“ Nije se nadala da će on delati tako brzo.
„Čovek čuje šapat peska u staklu. Čovek neće spavati dok devojčica ne porekne
jedno ime. Sada, zlo dete.“
Ja nisam, zlo dete, pomisli ona, ja sam jezovuk, i duh Harendvora. Ona vrati
dršku od metle u skrovište i krenu za njim kroz bogošumu.
Uprkos kasnom času, Harendvor se komešao. Dolazak Houta sve ih je izbacio iz
kolotečine. Volovske zaprege, volovi i konji, svi behu nestali iz dvorišta, ali je

kavez sa medvedom još bio tu. Visio je s luka mosta koji je delio spoljašnje i
srednje dvorište, obešen o teške lance, na koju stopu od zemlje. Prsten baklji kupao
je okolinu svetlom. Neki momci iz štala bacali su kamenje na medveda, ne bi li ga
naterali da reži i mumla. Na drugoj strani dvorišta, svetlo se prosipalo kroz vrata
kasarne, praćeno zveketom vrčeva i glasovima koji su tražili još vina. Desetak
glasova započe pesmu na nekom grlenom, Arji stranom jeziku.
Piju i jedu pre spavanja, shvati ona. Crvenooki me je sigurno tražio da
pomognem oko posluživanja. Znaće da nisam u krevetu. Ipak, verovatno će biti
zauzet sipanjem pića Hrabrim drugarima i ser Ejmorijevim vojnicima koji su im se
pridružili. Buka koju su stvarali prikriće njihovo kretanje.
„Gladni bogovi će se večeras gostiti krvlju, ako čovek uradi ovo“, reče Džaken.
„Mila devojčice, dobra i nežna. Poreci jedno ime i reci drugo, i odbaci ovaj ludi
san.“
„Neću.“
„Baš tako.“ Delovao je pomiren sa sudbinom. „Stvar će biti urađena, ali
devojčica mora da sluša. Čovek nema vremena za razgovore.“
„Devojčica će slušati“, reče Arja. „Šta treba da uradim?“
„Stotinu ljudi je gladno, moraju biti nahranjeni, lord traži toplu čorbu. Devojčica
mora otrčati u kuhinju i reći svom malom pekaru.“
„Čorbu“, ponovi ona. „Gde ćeš ti da budeš?“
„Devojčica će pomoći oko čorbe, i čekati u kuhinji dok čovek ne dođe po nju.
Idi. Trči.“
Pituljica je upravo vadio vekne iz peći kada ona ulete u kuhinju, ali više nije bio
sam. Kuvari behu poustajali da nahrane Varga Houta i njegove Krvave lakrdijaše.
Poslužitelji su nosili korpe pune Pituljičinih hlebova i kolača, glavni kuvar je
sekao hladne kriške šunke, kuhinjski momci okretali su zečeve a devojke ih mazale
medom, žene su seckale luk i mrkvu. „Šta hoćeš, Lasice?“ upita glavni kuvar kada
je vide.
„Čorbu“, reče ona. „Moj gospodar hoće čorbu.“
On mahnu velikim nožem ka crnim gvozdenim kazanima okačenim iznad vatre.
„Šta misliš, šta je ono? Mada bih se pre ispišao u nju nego što bih je poslužio onom
jarcu. Čovek od njega ne može ni da se naspava na miru.“ On pljunu. „Dobro, nije
bitno, trči nazad i reci im da kazan ne može da se požuri.“
„Moram ovde da sačekam dok ne bude gotovo.“
„Onda se sklanjaj s puta. Ili još bolje, budi korisna. Trči u mlekara; njegovo
jarčevstvo će hteti maslaca i sira. Probudi Piju i reci joj da bar jednom u životu
bude hitra, ako misli da zadrži oba stopala.“
Ona potrča koliko su je noge nosile. Pija je bila budna, stenjala je na tavanu pod
jednim od Lakrdijaša, ali brzo navuče odeću kada ču Arjin uzvik. Napuni zatim šest
korpi ćupovima maslaca i velikim kriškama smrdljivog sira umotanim u platno.
„Hajde, pomozi mi da ponesem“, reče Arji.

„Ne mogu. Ali bolje da požuriš, inače će ti Vargo Hout odseći stopalo.“ I uteče
pre nego što je Pija stigla da je uhvati. U povratku se zapita zašto nijednom
zarobljeniku nisu bile odsečene šake ili stopala. Možda se Vargo Hout plašio da ne
naljuti Roba. Mada nije delovao kao da se plaši bilo koga.
Pituljica je mešao kazane dugačkom varjačom kada se Arja vratila u kuhinju.
Ona zgrabi drugu varjaču i uze da mu pomaže. Na trenutak pomisli da mu sve kaže,
ali se onda seti sela, pa odluči da ćuti. On bi se samo opet predao.
Tada začu ružni zvuk Rordžovog glasa. „Čuvaru!“ viknu on. „Došli smo da
ponesemo tvoju prokletu čorbu.“ Arja pometena pusti varjaču. Nisam mu rekla da
njih povede. Rordž je nosio svoju gvozdenu kacigu, sa štitnikom za nos koji mu je
pokrivao rupu na licu. Džaken i Grizač uđoše u kuhinju za njim.
„Prokleta čorba još nije gotova“, reče kuvar. „Mora da proključa. Tek sad smo
stavili luk i...“
„Začepi pomijaru, da ti ne bi’ nabio ražanj u dupe i obrnuo te par puta iznad
vatre. Reko sam čorbu i reko sam odma’.“
Sišteći, Grizač otkinu punu šaku nedopečene zečetine s ražnja i zagrize je svojim
naoštrenim zubima, dok mu je med kapao između prstiju.
Kuvar je bio poražen. „Nosi onda svoju prokletu čorbu, ali ako jarac bude pitao
zašto je tako retka, ti mu objasni.“
Grizač obliza mast i med s prstiju, dok je Džaken H’gar za to vreme navlačio
debele postavljene rukavice. Drugi par rukavica pruži Arji. „Lasica će pomoći.“
Čorba je bila vrela, a kazani teški. Arja i Džaken ponesoše jedan, Rordž drugi diže
sam, a Grizač zgrabi još dva, zašištavši od bola kada mu drške opekoše ruke. No
ipak ih ne ispusti. Kazane odvukoše’ iz kuhinja, pa preko dvorišta. Dva stražara
stajala su na vratima Udovičine kule. „Šta je to?“ upita jedan Rordža.
„Lonac kuvane pišaćke, o’š malo?“
Džaken se umilno osmehnu. „I zatočenik mora da jede.“
„Niko ništa nije rekao o...“
Arja ih preseče. „То je za njih, ne za vas.“
Drugi stražar im mahnu da prođu. „Nosi to onda dole.“
Unutra se zavojito stepenište spuštalo do tamnice. Rordž ih je predvodio, a
Džaken i Arja su išli pozadi. „Devojčica će se skloniti s puta“, reče joj on.
Stepenice ih odvedoše u vlažnu kamenu odaju, dugačku, mračnu i bez prozora.
Nekoliko baklji gorelo je sa zidova u bližem delu, gde je grupa ser Ejmorijevih
vojnika sedela oko izbrazdanog drvenog stola, pričajući i igrajući domine. Teške
gvozdene šipke delile su ih od mesta na kome se sužnji behu okupili u mraku. Miris
čorbe domami mnoge do rešetaka.
Arja prebroja osam stražara. I oni su nanjušili čorbu. „Evo ide najružnija
sluškinja koju sam ikad vido“, reče njihov kapetan Rordžu. „Šta ima u kazanu?“
„Tvoj kurac i jaja. O’š da jedeš ili ne?“

Jedan stražar je koračao, drugi stajao kraj rešetke, treći sedeo na podu leđima
okrenut zidu, ali ih hrana sve privuče k stolu.
„Krajnje je vreme i bilo da i nas na’rane.“
„Је l’ to miriše luk?“
„А’de je’leba?“
„Jebem ti, trebaju nam tanjiri, čaše, kašike...“
„Ne trebaju vam.“ Rordž im prosu vrelu čorbu preko stola, pravo u lica. Džaken
H’gar uradi isto. I Grizač baci svoje kazane, zavitlavši ih tako da su se premetali
kroz vazduh, prskajući čorbu na sve strane. Jedan pogodi kapetana u slepoočnicu
kada ovaj pokuša da ustane, i on pade kao džak peska i ostade da leži. Ostali su
vrištali od bola, molili se ili pokušavali da otpužu.
Arja se pribi leđima uza zid kada Rordž stade da kolje. Grizač je više voleo da
hvata ljude za glavu i ispod brade i da im uvrće vratove jednim trzajem svojih
ogromnih bledih šaka. Samo jedan stražar uspe da isuče oružje. Džaken otplesa od
njegovog zamaha, isuka svoj mač, potera čoveka u ugao kišom udaraca, a onda ga
dokrajči ubodom u srce. Loraćanin donese Arji sečivo još crveno od krvi srca i
obrisa ga o njenu haljinu. „I devojčica treba da bude krvava. Ovo je njeno delo.“
Ključ od ćelije visio je s kuke na zidu, iznad stola. Rordž ga uze i otvori vrata.
Prvi čovek koji izađe bio je lord s oklopljenom pesnicom na ogrtaču. „Svaka čast“,
reče on. „Ја sam Robet Glover.“
„Moj gospodaru.“ Džaken mu se pokloni.
Domalopređašnji sužnji poskidaše oružje s mrtvih stražara i jurnuše uz stepenice
s čelikom u rukama. Ostali potrčaše za njima goloruki. Niko nije izgledao onako
teško ranjen kao kada ih je Vargo Hout proveo kroz kapiju Harendvora. „Ovo s
čorbom vam je bilo baš pametno“, reče Glover. „Nisam to očekivao. Da li je to
bila ideja lorda Houta?“
Rordž se zasmeja. Smejao se tako žestoko da mu bale izleteše iz rupe gde je
nekada stajao nos. Grizač sede na jednog mrtvaca, pa diže mlitavu ruku i poče da
glođe prste. Kosti mu zakrckaše pod zubima.
„Kо ste vi, ljudi?“ Na čelu Robeta Glovera pojavi se bora. „Niste bili s Houtom
kada je došao u logor lorda Boltona. Pripadate li vi Hrabrim drugarima?“
Rordž nadlanicom obrisa bale s brade. „Sada pripadamo“
„Ovaj čovek ima čast da bude Džaken H’gar, nekada stanovnik Slobodnog grada
Lorata. Njegovi neljubazni družbenici zovu se Rordž i Grizač. Lord će znati ko je
Grizač.“ On mahnu rukom prema Arji. „А ovo ovde...“
„Ја sam Lasica“, izlete njoj, pre nego što mu pođe za rukom da kaže ko je ona
zaista. Nije želela da joj ime bude izgovoreno ovde, gde ga Rordž može čuti, i
Grizač, i svi ti ostali koje nije znala.
Ona vide da ne zanima Glovera. „Vrlo dobro“, reče on. „Da završimo s ovim
krvavim poslom.“
Kada se popeše uz zavojite stepenice, nađoše stražare kraj vrata kako leže u

lokvama svoje krvi. Severnjaci su trčali preko dvorišta. Arja ču viku. Vrata
kasarne se s treskom otvoriše i neki ranjeni čovek se istetura, vrišteći. Trojica
drugih istrčaše za njim i ućutkaše ga kopljima i mačem. I oko kapije je bilo borbe.
Rordž i Grizač otrčaše za Gloverom, ali Džaken H’gar kleknu kraj Arje.
„Devojčica ne razume?“
„Razumem“, reče ona, mada nije razumela, ne sasvim.
Loraćanin joj je to sigurno video na licu. „Jarac ne zna za odanost. Uskoro će se,
rekao bih, ovde dići vučji barjak. Ali prvo čovek hoće da čuje jedno ime
porečeno.“
„Povlačim ime.“ Arja zagrize usnu. „Imam li još uvek treću smrt?“
„Devojčica je pohlepna.“ Džaken dodirnu jednog mrtvog stražara i pokaza joj
krvave prste. „Ovde je tri, a tamo je četiri, i još osam leže dole. Dug je vraćen.“
„Dug je vraćen“, složi se Arja oklevajući. Oseti se pomalo tužno. Sada je
ponovo bila samo miš.
„Bog je dobio šta je njegovo. A sada čovek mora umreti.“ Čudan osmeh dotače
usne Džakena H’gara.
„Umreti?“ reče ona, zbunjena. Šta je to hteo da kaže? „Ali ja sam porekla ime.
Sada ne moraš da umreš.“
„Moram. Vreme mi je isteklo.“ Džaken pređe rukom preko lica, od čela do
brade, i gde je ruka prolazila, on se menjao. Obrazi mu se popuniše, oči primakoše
jedno drugome; nos mu postade kukast, na desnom obrazu se pojavi ožiljak koga
pre nije bilo. A kada zatrese glavom, dugačka ravna kosa, pola crvena a pola bela,
nestade, i pojaviše se kratke crne kovrdže.
Arji se od čuda razjapiše usta. „Ko si ti?“ prošapta, previše zapanjena da bi se
bojala. „Kako si to izveo? Je li to teško?“
On se osmehnu, otkrivši sjajan zlatni zub. „Ništa teže od biranja novog imena,
ako znaš kako.“
„Pokaži mi“, izlete njoj. „I ja hoću to da uradim.“
„Ako želiš da naučiš, moraš poći sa mnom.“
Arja poče da okleva. „Kuda?“
„Daleko, daleko, preko Uskog mora.“
„Ne mogu. Moram kući. U Zimovrel.“
„Onda se moramo rastati“, reče on, „jer i ja imam dužnosti“ On joj diže šaku i
stavi joj novčić na dlan. „Evo.“
„Šta je to.“
„Novčić velike vrednosti.“
Arja ga zagrize. Bio je toliko tvrd da je mogao biti samo od gvožđa. „Da li je
dovoljno vredan da se njime kupi konj?“
„Ne služi on za kupovinu konja.“
„Čemu onda služi ?“

„Isto možeš pitati čemu služi život, čemu služi smrt. Ako dan dođe kada poželiš
da me ponovo sretneš, podaj taj novčić bilo kom Bravošaninu, i reci mu ove reči valar morgulis.“
„Valar morgulis“ , ponovi Arja. Nije bilo teško. Prsti joj se čvrsto stegoše oko
novčića. S druge strane dvorišta, dopirali su zvuci umiranja. „Džakene, ne idi,
molim te.“
„Džaken je mrtav, kao i Ari“, reče on tužno, „а ja imam obećanja koja moram
održati. Valar morgulis, Arja Stark. Ponovi.“
„Valar morgulis“, reče ona još jednom, i stranac u Džakenovoj odeći joj se
pokloni i ode u noć, zavijorenog plašta. Ona ostade sama s mrtvacima. Zaslužili su
da umru, reče Arja sebi, prisetivši se svih koje je ser Ejmori Lorč ubio u utvrdi
kraj jezera.
Podrumi pod Kraljevom lomačom bili su prazni kada se ona vrati na svoju
slamaricu. Prošaputa imena u jastuk, a kada završi, dodade: „Valar morgulis“,
tihim, jedva čujnim glasom, pitajući se šta to znači.
U zoru su se Crvenooki i ostali vratili, svi sem jednog momka koji je poginuo u
borbi, a da niko nije znao zašto. Crvenooki sam izađe da vidi kako stvari stoje po
danu, sve vreme se žaleći da njegove stare kosti više ne trpe stepenice. Kada se
vrati, reče im da je Harendvor zauzet. „Ti Krvavi lakrdijaši su pobili neke od ser
Ejmorijevih ljudi na spavanju, a ostale za stolom, kad su se napili. Novi lord će
stići do kraja dana, sa svojom vojskom. On je s divljeg severa, negde tamo kod
Zida, i kažu da je surov. Budete li se glupirali, odraću vam kožu s leđa.“ On
pogleda Arju kada to izgovori, ali ne reče ni reč o tome gde je bila prošle noći.
Čitavo jutro su gledali kako Krvavi lakrdijaši pljačkaju sa mrtvaca sve što je
imalo ma kakvu vrednost i vuku leševe u Dvorište istopljenog kamena, gde je za
njih bila podignuta lomača. Šagvel Luda odsekao je glave dva mrtva viteza i igrao
po zamku, vitlajući njima i terajući ih da pričaju. „Od čega si umro?“ pitala je
jedna glava. „Od vrele čorbe od lasice“, odgovarala je druga.
Arju poslaše da opere osušenu krv. Niko joj nije govorio ništa više no obično,
ali bi s vremena na vreme primećivala da je ljudi čudno gledaju. Robet Glover i
ostali ljudi koje je oslobodila mora da su ispričali šta se desilo u tamnici, a onda je
Šagvel sa svojim glupim brbljivim glavama počeo to o čorbi od lasice. Poželela je
da mu kaže da zaveže, ali se bojala. Luda je bila tek napola luda; čula je da je
jednom ubio čoveka zato što se nije smejao njegovim šalama. Bolje da začepi usta,
inače ću ga staviti na spisak, s ostalima, pomisli dok je ribala crvenkastosmeđe
mrlje.
Bilo je skoro veče kada stiže novi gospodar Harendvora. Imao je obično lice,
golobrado i jednostavno, upečatljivo samo zbog čudnih bledih očiju. Ni debeo ni
mršav ni mišićav, na sebi je imao crnu verižnjaču i pegavi ružičasti plašt. Simbol
na njegovom barjaku ličio je na čoveka okupanog krvlju. „Na kolena pred
gospodarom Užasnika!“ viknu njegov štitonoša, dečak ne stariji od Arje, i sav

Harendvor kleknu.
Vargo Hout istupi. „Moj gohpodavu, Havendvov je hvoj.“
Lord odgovori, ali odveć tiho da bi ga Arja čula. Robet Glover i ser Enis Frej,
sveže okupani i odeveni u nove dublete i plaštove, priđoše da im se pridruže.
Nakon kratkog razgovora, ser Enis ih povede do Rordža i Grizača. Arju iznenadi
što su oni još tu; nekako je očekivala da će nestati zajedno s Džakenom H’garom.
Arja ču grub zvuk Rordžovog glasa, ali ne i šta je govorio. Onda Šagvel jurnu na
nju, izvukavši je u dvorište. „Moj gospodaru, moj gospodaru“, pevao je cimajući je
za ruku, „evo lasice koja je zapržila čorbu!“
„Puštaj me“, reče Arja, otimajući se.
Lord je odmeri. Samo su mu se oči pokretale; bile su veoma blede, boje leda.
„Koliko ti je godina, dete?“
Morala je na trenutak da se zamisli da bi se prisetila. „Deset.“
„Deset, moj gospodaru“, podseti je on. „Voliš li životinje?“
„Neke. Moj gospodaru.“
Slabašan osmeh mu izvi usne. „Ali ne i lavove, izgleda. Ni mantikore.“ Na to
nije znala kako da odgovori, pa oćuta.
„Kažu mi da se zoveš Lasica. To nije dovoljno lepo. Koje ime ti je majka
nadenula.“
Ona zagrize usnu, tražeći novo ime. Lomi ju je zvao Grudvoglavi, Sansa
Konjsko lice, a ljudi njenog oca Arja Smetalo, ali joj se činilo da mu se nijedno od
tih imena ne bi dopalo.
„Nimerija“, reče ona. „Samo me je skraćeno zvala Nen.“
„Govorićeš mi moj gospodaru kada mi se obraćaš, Nen“, reče lord blago.
„Premlada si da bi bila Hrabri drugar, i pogrešnog pola. Bojiš li se pijavica,
dete?“
„One su samo pijavice. Moj gospodaru.“
„Izgleda da bi moj paž mogao nešto od tebe da nauči. Tajna dugovečnosti se
krije u čestom izlaganju pijavicama. Čovek mora da se čisti od nečiste krvi. Mislim
da ćeš poslužiti. Dokle god ostanem u Harendvoru, ti ćeš, Nen, biti moj peharnik, i
služićeš me za stolom i u odajama.“
Ovog puta je znala da ne bi valjalo da kaže kako bi radije radila u štalama „Da,
tvoj gospodaru. Mislim, moj gospodaru“
Lord mahnu rukom. „Upristojite je“, reče nikome određenom, „i potrudite se da
nauči kako se sipa vino a da se ne prospe.“ Okrenuvši se, on diže ruku i dodade:
„Lorde Houte, postaraj se za ove barjake nad kapijom.“
Četiri Hrabra drugara se popeše na bedem i svukoše lanisterskog lava i ser
Ejmorijevu crnu mantikoru. Umesto njih digoše odranog čoveka Užasnika i
jezovuka Starka. A te noći, paž po imenu Nen sipala je vino za Ruza Boltona i
Varga Houta dok su stajali na galeriji, gledajući kako Hrabri drugari teraju ser

Ejmorija golog preko srednjeg dvorišta. Ser Ejmori je preklinjao i jecao, i hvatao
ih za noge, sve dok ga Rordž nije otrgao, a Šagvel ga šutnuo dole u jamu s
medvedom.
Medved je sav crn, pomisli Arja. Kao Joren. Ona napuni čašu Ruza Boltona, i
ne prosu ni kap.

DENERIS
U tom gradu čudesa, Deni je očekivala da će Kuća Neumirućih biti
veličanstvenija od svih, ali kada izađe iz nosiljke, pred njom se ukaza siva i drevna
ruševina.
Dugačka i niska, bez kula i prozora, vijugala je poput kamene zmije kroz
šumarak drveća crne kore od čijeg se mastiljavoplavog lišća spravljao čarobnjački
napitak koji su Karćani zvali večernja senka. U blizini nije bilo drugih zgrada.
Crni crepovi pokrivali su krov palate, ali su mnogi nedostajali ili bili slomljeni;
malter među kamenjem bio je trošan i ispucao. Tada shvati zašto ju je Ksaro Ksoan
Daksos zvao Palata prašine. Čak se i Drogon uznemirio kada ju je video. Crni zmaj
zašišta i dim mu pokulja kroz oštre zube.
„Krvi moje krvi“, reče Jogo na do tračkom, „ovo je zlo mesto, obitavalište
duhova i megi. Vidiš li kako upija jutarnje sunce? Idemo odavde pre nego što upije
i nas.“
Priđe im ser Džora Mormont. „Kakvu moć mogu da imaju, ako tu žive?“
„Poslušaj mudrost onih koji te najviše vole“, reče Ksaro Ksoan Daksos, opružen
u nosiljci. „Volšebnici su jetka stvorenja, što jedu prašinu i piju senke. Ništa ti
neće dati. Nemaju šta da ti daju.“
Ago položi šaku na arak. „Kalisi, govori se da mnogi uđu u Palatu prašine, ali
ih malo iz nje izađe.“
„Govori se“, složi se Jogo.
„Mi smo krv tvoje krvi“, reče Ago, „zakleti da živimo i umremo s tobom.
Dozvoli da s tobom uđemo u to mračno mesto, da te štitimo. „
„Na neka mesta čak i kal mora da ide sam“, kaza Deni.
„Povedi onda mene“, žustro reče ser Džora. „Opasnosti...“
„Kraljica Deneris mora ući sama, ili neće ući uopšte.“ Volšebnik Pjat Pri
iskorači ispod drveća. Zar je bio tu sve vreme? upita se Deni. „Ako se sada
okrene, ova vrata mudrosti zauvek će za nju biti zatvorena.“
„Moja barka za uživanje čeka, čak i sada“, dobaci Ksaro Ksoan Daksos.
„Odustani od ove ludosti, najtvrdoglavija među kraljicama. Imam flautiste da ti
umire uzburkanu dušu milozvučnom muzikom, i devojčicu od čijeg ćeš jezika
uzdahivati i rastopiti se.“
Ser Džora Mormont kiselo pogleda trgovca. „Veličanstvo, seti se Miri Maz
Dur.“
„Sećam se“, reče Deni, iznenada odlučna. „Sećam se da je posedovala znanje. A
bila je samo megi.“
Pjat Pri se slabašno osmehnu. „Dete zbori mudro kao starica. Uzmi moju ruku, i
pusti da te vodim.“

„Ја nisam dete.“ Deni ga ipak uze za ruku.
Pod crnim drvećem bilo je mračnije nego što je očekivala, i put je bio duži.
Mada se činilo da staza vodi pravo od ulice do vrata palate, Pjat Pri ubrzo skrenu.
Kada ga ona upita zašto, volšebnik samo reče: „Prednji ulaz vodi unutra, ali više
nikada napolje. Slušaj moje reči, moja kraljice. Kuća Neumirućih nije sazdana za
smrtne ljude. Ako ti je stalo do duše, postaraj se da radiš samo ono što ti kažem. „
„Radiću kako mi ti kažeš“, obeća Deni.
„Kada uđeš, naći ćeš se u sobi sa četvoro vrata: onim kroz koja si ušla, i još
troje. Kreni kroz desna vrata. Svaki put, kroz desna vrata. Ako naiđeš na stepenice,
penji se. Nikada se ne spuštaj, i nikada nemoj proći kroz bilo koja vrata sem prvih
desnih.“
„Desna vrata“, ponovi Deni. „Shvatam. A kada se budem vraćala, onda
obratno?“
„Ni slučajno“, reče Pjat Pri. „Odlazak i dolazak su isti. Uvek gore. Uvek desna
vrata. Druga vrata će ti se možda otvoriti. Unutra ćeš videti mnogo šta što će te
uznemiriti. Vizije lepote i vizije strave, čudesa i užase. Prizore i zvuke iz dana
prošlih i dana budućih, i iz dana koji nikada neće biti. Stanovnici i poslužitelji će ti
se možda obratiti dok budeš išla. Odgovaraj im ili ne, izbor je tvoj, ali ne ulazi ni
u jednu sobu sve dok ne uđeš u primaću odaju.“
„Razumem.“
„Kada stigneš u odaju Neumirućih, budi strpljiva. Naši mali životi za njih su
samo treptaj moljčevih krila. Slušaj dobro, u srcu zapiši svaku reč.“
Kada stigoše do vrata - visokih ovalnih usta postavljenih u zidu koji je imao
obličje ljudskog lica - na pragu je čekao najmanji kepec koga je Deni ikada videla.
Ne viši od njenih kolena, lica uskog i šiljastog, nalik na životinjsku njušku, ali
obučen u raskošnu plavu i ljubičastu livreju, a u sićušnim ružičastim rukama držao
je srebrni poslužavnik. Na njemu je stajala tanana kristalna čaša puna guste plave
tečnosti: večernja senka, vino volšebnika. „Uzmi i ispij“, reče Pjat Pri.
„Da li će mi usne poplaveti?“
„Jedna čaša služi samo da ti Otčepi uši i rastopi skramu s očiju, da čuješ i vidiš
istine koje će biti iznete pred tebe.“
Deni podiže čašu do usana. Prvi gutljaj podsećao je na mastilo i pokvareno
meso, bio je odvratan, ali kada ga je progutala, on kao da u njoj ožive. Osećala je
kako joj se pipci šire po grudima, kao da joj se vatreni prsti stežu oko srca, a na
jeziku oseti ukus poput meda i anisa i pavlake, poput majčinog mleka i Drogovog
semena, poput crvenog mesa i vrele krvi i topljenog zlata. Bili su to svi ukusi koje
je ikada osetila, i nijedan od njih... a onda čaša ostade prazna.
„Sada možeš ući“, reče volšebnik. Deni vrati čašu na poslužiteljev pladanj, pa
zakorači unutra.
Zateče se u kamenom predsoblju sa četvoro vrata, svakim na po jednom zidu.
Bez oklevanja, ona priđe desnim vratima i prođe kroz njih. Druga soba bila je

istovetna prvoj. Ona ponovo krenu ka desnim vratima. Kada ih otvori, ugleda još
jedno malo predsoblje i četvoro vrata. Okružena sam čarobnjaštvom.
Četvrta soba beše ovalna, a ne četvrtasta, a zidovi joj behu od trošnog drveta, a
ne od kamena. Imala je šest izlaza, namesto četiri. Deni odabra desni, pa stupi u
dugačku, mračnu dvoranu visoke tavanice. S desne strane je niz baklji goreo
dimljivim narandžastim plamenom, ali su jedina vrata bila levo od nje. Drogon
rasklopi široka crna krila i razmahnu po ustajalom vazduhu. Potom prelete
dvadesetak stopa i nespretno se sruši na zemlju. Deni pođe za njim.
Plesnjivi tepih pod njenim nogama nekada je morao biti čudesno obojen, i zlatne
spirale još su se nazirale u tkanju, svetlucajući, onako isprekidane, između
izbledelih nijansi sive i zelene. Ipak joj je prigušivao zvuk koraka, ali to nije bilo
dobro. Deni ču zvuke u zidovima, tiho trčkaranje i grebuckanje, koje je nagna da
pomisli na pacove. I Drogon ih ču. Glava mu se pokrenu, prateći zvuke, a kada se
zvuci izgubiše, on besno ciknu. Drugi zvuci, još neprijatniji, dopirali su kroz
nekoliko zatvorenih vrata. Jedna su se tresla, kao da neko pokušava da ih provali.
Iza drugih se čulo neprijatno zviždanje, na koje zmaj divlje zamahnu repom levodesno. Deni brzo prođe kraj njih.
Nisu sva vrata bila zatvorena. Neću gledati, reče Deni sebi, ali je iskušenje bilo
preveliko.
U jednoj sobi, prelepa žena ležala je naga na podu, dok su četiri čovečuljka
puzala po njoj. Imali su šiljasta pacovska lica i sićušne ružičaste šake, poput
poslužitelja koji joj je doneo čašu senke. Jedan joj se grčio među nogama. Drugi
joj je divlje stiskao grudi, kidajući bradavice svojim vlažnim crvenim ustima,
kidajući i žvaćući.
Malo dalje naiđe na gozbu leševa. Iskasapljeni, mrtvaci su ležali razbacani
među preturenim stolicama i slomljenim stolovima, izvaljeni u lokvama zgrušane
krvi. Neki behu bez ruku, neki čak i bez glava. Odsečene šake stezale su krvave
čaše, varjače, pečene piliće, okrajke hleba. Na prestolu iznad njih sedeo je mrtvac
s vučjom glavom. Nosio je gvozdenu krunu i držao jagnjeći but u jednoj ruci, onako
kako bi kralj držao žezlo, a oči su mu pratile Deni s nemom molbom.
Ona pobeže od njega, ali samo do sledećih otvorenih vrata. Znam ovu sobu,
pomisli. Sećala se tih velikih drvenih greda i životinjskih lica koja su ih krasila. A
tamo, iza prozora, limunovo drvo! Srce je zabole od čežnje. To je kuća s crvenim
vratima, kuća u Bravosu. Čim to pomisli, u sobu uđe stari ser Vilem, teško se
oslanjajući o štap. „Mala princezo, došla si“, reče on grubim i nežnim glasom.
„Hajde“, dodade, „dođi k meni, moja gospo, sada si kod kuće, sada si na
sigurnom.“ Njegove krupne izborane šake pružiše se ka njoj, meke kao stara koža, i
Deni požele da ih stegne i poljubi, požele to više nego što je ikada išta želela.
Stopala joj krenuše napred, a onda pomisli: On je mrtav, mrtav je, dragi stari
medved, odavno je umro. Stoga ustuknu i pobeže.
Dugačka dvorana protezala se sve dalje i dalje; levo od nje pružao se

beskonačni niz vrata, a desno samo baklje. Protrčala je mimo nebrojenih vrata,
vrata zatvorenih i otvorenih, vrata drvenih i vrata gvozdenih, vrata rezbarenih i
jednostavnih, vrata s rezama, i vrata s bravama, i vrata sa zvekirima. Drogon ju je
udarao krilima po leđima, goneći je napred, i Deni je trčala sve dok trčati više nije
mogla.
Konačno se levo od nje ukazaše velika bronzana vrata, veća od ostalih. Otvoriše
se čim se približila, i ona bi primorana da stane i pogleda. Iza njih se pružala
prostrana i mračna kamena dvorana, najveća koju je ikada videla. Lobanje mrtvih
zmajeva gledale su s njenih zidova. Na visokom prestolu prepunom bodlji sedeo je
starac u bogatoj odori, starac tamnih očiju i dugačke srebrnosive brade. „Neka
onda on bude kralj izgorelih kostiju i pečenog mesa“, reče on čoveku niže svojih
nogu. „Neka onda bude kralj pepela.“ Drogon vrisnu, kandže se zariše kroz svilu i
kožu, ali kralj na prestolu ga ne ču, i Deni krenu dalje.
Viseris, to joj beše prva pomisao kada je sledeći put zastala, ali joj drugi pogled
reče da to nije on. Čovek je imao kosu njenog brata, ali je bio viši, a oči su mu bile
boje tamnog indiga, ne ljubičaste. „Egon“, reče on ženi koja je dojila novorođenče
u velikom drvenom krevetu. „Ima li boljeg imena za kralja?“
„Hoćeš li mu spevati pesmu?“ upita žena.
„Za njega već postoji pesma“, reče čovek. „On je obećani princ, i njegova je
pesma leda i vatre.“ On diže pogled kada to reče, i učini se da ju je video kako
stoji s druge strane vrata. „Mora postojati još jedan“, reče on, mada nije mogla da
kaže obraća li se njoj ili ženi u krevetu. „Zmaj ima tri glave.“ On ode do sedišta
kraj prozora, pa uze harfu i prstima blago pređe preko srebrnastih žica. Slatka tuga
ispuni sobu dok su čovek i žena i dete bledeli kao jutarnja magla, i samo se muzika
zadrža da ih otprati.
Kao da je hodala još čitav sat pre nego što se dugačka dvorana konačno završi
strmim kamenim stepeništem koje se spuštalo u tamu. Sva vrata, otvorena ili
zatvorena, bila su levo od nje. Deni se osvrnu za sobom. Baklje se gase, shvati ona,
osećajući da joj se budi strah. Možda ih je gorelo još dvadesetak. Najviše trideset.
Još jedna utrnu dok je gledala, i tama se pruži malo dalje niz hodnik, puzeći ka njoj.
A dok je osluškivala, učini joj se da čuje kako stiže još nešto, teško i sporo se
vukući preko izbledelog saga. Ispuni je užas. Nije mogla nazad, bojala se da ostane
gde jeste, ali kako da nastavi? Desno od nje nije bilo vrata, a stepenice su se
spuštale, nisu išle gore.
Još jedna baklja se ugasi dok je stajala i razmišljala, a zvuci polako postadoše
glasniji. Drogonov dugački vrat se izvi i on otvori usta da zaurla, a para mu se diže
između zuba. I on čuje isto. Deni se ponovo okrenu golom zidu, ali ne vide ništa na
njemu. Da ne postoje možda tajna vrata, vrata koja ne mogu da vidim? Još jedna
baklja se ugasi. Još jedna. Prva vrata desno, rekao je, uvek prva vrata desno.
Prva vrata desno...
Iznenada shvati... su poslednja vrata levo!

Ona prolete kroz njih. Tamo naiđe na još jednu malu odaju sa četvoro vrata.
Krenu desno, i desno, i desno i desno, i desno, i desno, i desno, sve dok joj se u
glavi ne zavrte, i ponovo joj ponestade daha.
Kada zastade, nađe se u još jednoj vlažnoj kamenoj odaji... ali ovog puta su
vrata preko puta bila kružna, u obliku otvorenih usta, a Pjat Pri je stajao napolju na
travi, pod drvećem. „Zar je moguće da su Neumirući tako brzo završili s tobom?“
upita s nevericom kada je ugleda.
„Tako brzo?“ reče ona, zbunjena. „Hodala sam satima, i još ih nisam pronašla.“
„Pogrešno si skrenula. Dođi, povešću te.“ Pjat Pri pruži ruku.
Deni zastade. Desno od nje bila su vrata, još zatvorena...
„То nije pravi put“, reče Pjat Pri odlučno, plavih usana stegnutih u
neodobravanju. „Neumirući neće zauvek čekati.“
„Naši mali životi za njih su samo treptaj moljčevih krila“, reče Deni, prisetivši
se.
„Tvrdoglavo dete. Izgubićeš se, i nikada te neće naći.“
Ona se odmače od njega, prilazeći desnim vratima.
„Ne!“ kriknu Pjat Pri. „Ne, k meni, dođi k meni, meeeeniiiiiii...“ Lice mu se
uruši u sebe, pretvarajući se u nešto bledo i crvoliko.
Deni ga ostavi za sobom, pa stupi na stepenište. Poče da se penje. Uskoro je
noge zaboleše. Ona se priseti kako je spolja izgledalo da Kuća Neumirućih nema
kula.
Konačno se stepenište završi. Desno je zjapio niz drvenih vrata. Bila su izrađena
od abonosa i stražarike, crno i belo drvo uvijalo se i kovitlalo u čudnim
prepletenim šarama. Bila su prelepa, a istovremeno i nekako strašna. Krv zmaja ne
sme da se plaši. Deni se brzo pomoli, Ratniku za hrabrost i dotračkom konjskom
bogu za snagu. A onda nagna sebe napred.
Iza vrata je bila velika dvorana, puna raskošno odevenih čarobnjaka. Neki su
nosili čudesne odore od hermelina, grimiznog somota i zlatnog platna, drugi kićene
oklope ukrašene draguljima, ili pak visoke šiljate kape prekrivene zvezdicama.
Među njima je bilo i žena, obučenih u haljine velike lepote. Zraci sunca dopirali su
kroz vitraže na prozorima, a vazduh je bio kao živ, prožet najlepšom muzikom koju
je ikada čula.
Neki bogato odeven čovek kraljevskog držanja diže se i osmehnu kada je ugleda.
„Deneris od kuće Targarjena, dobrodošla. Dođi i podeli našu hranu večnosti. Mi
smo Neumirući od Karta.“
„Dugo smo te čekali“, reče žena kraj njega, odevena u ružičasto i srebrno. Njena
dojka, otkrivena po karćanskoj modi, nije mogla biti savršenija.
„Znali smo da nam dolaziš“, kaza kralj čarobnjak. „Pre hiljadu godina smo to
znali, i sve ovo vreme smo čekali. Poslali smo kometu da ti pokaže put.“
„Imamo znanja da ih podelimo s tobom“, reče ratnik u sjajnom smaragdnom
oklopu, „i čarobnih oružja da te naoružamo. Prošla si sve kušnje. Sada dođi i sedi

sa nama, i sva tvoja pitanja naći će odgovore.“
Ona zakorači napred. Ali joj tada Drogon skoči s ramena. On polete na vrh vrata
od abonosa i stražarike, smesti se tamo, i poče da grize rezbareno drvo.
„Ćudljiva zver“, nasmeja se naočiti mladić. „Da te naučimo tajnom jeziku
zmajevskog roda? Dođi, dođi.“
Preplavi je sumnja. Velika vrata bila su tako teška da je Deni trebala sva snaga
da ih gurne, ali konačno počeše da se pomeraju. Iza njih bila su još jedna, skrivena.
Bilo je to staro sivo drvo, ispucalo i obično... ali se nalazilo desno od vrata kroz
koja je ušla. Čarobnjaci su je dozivali glasovima umilnijim od pesme. Ona pobeže
od njih, a Drogon polete za njom. Prođe kroz uska vrata, i uđe u odaju preplavljenu
tamom.
Dugački kameni sto ispunjavao je sobu. Iznad njega lebdelo je ljudsko srce,
natečeno i plavo od truleži, ali ipak živo. Kucalo je dubokim potmulim zvukom, a
svaki udar širio je talase tamnoplavog svetla. Prilike oko stola bile su tek plave
senke. Dok je Deni prilazila praznoj stolici u dnu stola, nisu se pomerile, ni ti
progovorile, niti se ka njoj okrenule. Nije bilo zvuka sem sporih, dubokih otkucaja
trulog srca.
...majko zmajeva... dopre glas, delom šapat, delom jecaj... zmajeva... zmajeva...
zmajeva... ponoviše drugi glasovi u tami. Neki behu muški, neki ženski. Jedan je
govorio visoko, kao dete. Lebdeće srce pulsiralo je iz tame u polutamu. Bilo je
teško prizvati volju i prozboriti, prisetiti se reči koje je tako marljivo vežbala. „Ја
sam Deneris Olujrođena od kuće Targarjena, kraljica Sedam kraljevstava
Vesterosa.“ Da li me čuju? Zašto se ne pokreću? Ona sede, prekrstivši ruke u
krilu. „Dajte mi vaše savete, i pričajte mi o mudrosti onih koji su pobedili smrt.“
Kroz tamnoplavu tamu mogla je da razabere izborano lice Neumirućeg desno od
sebe, starog i prastarog čoveka, izboranog i ćelavog. Koža mu je bila
ljubičastoplava, usne i nokti još plavlji, tako tamni da su bili skoro crni. Čak su mu
i beonjače bile plave. Gledale su ne videći u drevnu ženu na suprotnoj strani stola,
kojoj haljina od blede svile beše istrulila na telu. Jedna uvela dojka bila joj je gola
po karćanskom običaju, sa šiljastom plavom bradavicom tvrdom kao štavljena
koža.
Ona ne diše. Deni oslušnu tišinu. Niko od njih ne diše, niti se kreću, niti im oči
išta vide. Da li je moguće da su Neumirući mrtvi?
Odgovor joj beše šapat, tanak kao mišji brk... mi... živimo... živimo... živimo...
glasao se. Mnoštvo drugih glasova prošapta odjeke... i znamo... znamo... znamo...
znamo...
„Došla sam po dar istine“, reče Deni. „U dugačkoj dvorani, ono što sam
videla... da li su to bile prave vizije, ili laži? Prošli događaji, ili oni koji će tek
doći? Šta su značili?“
...oblik senki... sutrašnjice još nestvorene... ispij iz čaše leda... ispij iz čaše
vatre...

...majko zmajeva... dete troje...
„Тгоје?“ Nije shvatala.
...tri glave ima zmaj... avetinjski hor joj je ječao u glavi a da se nijedne usne
nisu pokrenule, niti dah poremetio miran plavi vazduh... majko zmajeva... dete
oluje... Šapati postadoše uskovitlana pesma... tri vatre moraš upaliti... jednu za
život i jednu za smrt i jednu za ljubav... Njeno srce tuklo je zajedno sa onim koje
je lebdelo pred njom, plavo i trulo... tri puta moraš jahati... jednom u krevet i
jednom u užas i jednom u ljubav... Glasovi su postajali snažniji, shvati ona, i
činilo joj se da joj srce usporava, čak i dah... tri izdaje ćeš upoznati... jednu zbog
krvi i jednu zbog zlata i jednu zbog ljubavi...
„Ја ne...“ Glas joj beše tek šapat, slabašan gotovo kao njihovi. Šta joj se to
dešava? „Ne shvatam“, reče malo glasnije. Zašto je ovde tako teško govoriti?
„Pomozite mi. Pokažite mi.“
...da joj pomognemo... rugali su se šapati... da joj pokažemo...
Tad prikaze zadrhtaše kroz tamu, tamnoplavi obrisi. Viseris je vrištao dok mu je
rastopljeno zlato teklo niz obraze i punilo usta. Visoki lord bakarne kože i
srebrnozlatne kose stajao je pod barjakom s vatrenim pastuvom, ispred grada u
plamenu. Rubini su leteli kao kapi krvi s grudi umirućeg princa dok je padao na
kolena u vodu i poslednjim dahom šaputao ime jedne žene... majko zmajeva, kćeri
smrti... Sijajući kao zalazak sunca, crveni mač je bio dignut u ruci plavookog kralja
koji nije bacao senku. Platneni zmaj njihao se na kopljima među ushićenom
gomilom. Sa zadimljene kule, velika kamena zver polete, bljujući vatru senki...
majko zmajeva, ubico laži... Njena srebrna ždrebica kasala je kroz travu, ka
tamnom i svetlucavom potoku pod morem zvezda. Leš je stajao na pramcu broda,
očiju svetlih na mrtvom licu, sivih usana tužno osmehnutih. Plavi cvet rastao je iz
pukotine u ledenom zidu i ispunjavao vazduh miomirisom... majko zmajeva,
nevesto vatre...
Vizije su stizale sve brže i brže, jedna za drugom, sve dok joj se ne učini da je
sam vazduh oživeo. Senke su vitlale i plesale u šatoru, bez kostiju i užasne. Mala
devojčica bosonoga je trčala prema velikoj kući s crvenim vratima. Miri Maz
vrištala je u plamenu, a zmaj je provalio napolje iz njenog čela. Iza srebrnog konja
vukao se i poskakivao krvavi leš golog muškarca. Beli lav trčao je kroz travu višu
od čoveka. Pod Majkom planina, povorka golih starica dopuzala je od velikog
jezera i drhteći klekla pred njom, oborenih sedih glava. Deset hiljada robova
podigli su krvave ruke dok je jurila na srebrnoj ždrebici, jašući kao vetar.
„Mајkо!“ vikali su. ,Majko, majko!“ Pružali su ruke ka njoj, dodirivali je, vukli je
za plašt, rub suknje, stopalo, nogu, grudi. Želeli su je, trebala im je ona, vatra,
život, i Deni zadahta i raširi ruke i dade im se...
Ali je onda crna krila udariše po glavi, besan vrisak preseče tamnoplavi vazduh,
i iznenada vizije nestadoše, rasuše se, a Deni preplavi užas. Neumirući su bili
svuda oko nje, plavi i hladni, i šaputali su dok su pružali ruke ka njoj, vukli, gladili

je, čupali joj odeću, dodirivali je svojim suvim hladnim rukama, provlačili joj
prste kroz kosu. Sva snaga joj napusti udove. Nije mogla da se pokrene. Čak i srce
beše prestalo da joj kuca. Oseti šaku na goloj dojci kako joj uvrće bradavicu. Zubi
pronađoše meku kožu njenog vrata. Usta se spustiše na jedno oko, ližući, šišajući,
grizući...
Onda se tamnoplavo pretvori u narandžasto, a šapati u vriske. Srce joj je ludo
tuklo, ruku i usta nestade, toplota joj obli kožu, i Deni zatrepta od iznenadnog sjaja.
Iznad nje, zmaj beše raširio krila i napao strašno tamno srce, kidajući trulo meso na
komade, a kada mu glava polete napred, vatra pokulja iz otvorenih čeljusti, svetla i
vrela. Ona ču vriske Neumirućih dok su goreli, tanki, suvi i šuštavi glasovi kukali
su na jezicima odavno mrtvim. Meso im je bilo krt pergament, kosti suvo drvo
natopljeno salom. Plesali su dok ih je vatra gutala; teturali su se i grčili, i okretali i
dizali usplamtele ruke visoko, prstiju svetlih kao baklje.
Deni se osovi na noge i probi se kroz njih. Bili su lagani kao vazduh, tek prazne
ljušture, i padali su na dodir. Kada stiže do vrata, gorela je čitava soba.
„Drogone“, pozva, i on joj dolete kroz vatru.
Napolju se pred njima pružao dugačak i mračan izuvijani prolaz, osvetljen
treperavim narandžastim svetlom iza nje. Deni potrča, tražeći vrata, vrata desno od
sebe, vrata levo, bilo kakva vrata, ali nije bilo ničega, samo vijugavi kameni
zidovi, i pod koji kao da joj se sporo pokretao pod nogama, nabirajući se da je
saplete. Ona uhvati ravnotežu i potrča brže, i iznenada se pred njom ukazaše vrata,
vrata nalik na otvorena usta.
Kada izlete na sunce, posrnu od blistavog svetla. Pjat Pri je brbljao na nekom
nepoznatom jeziku i poskakivao s noge na nogu. Kada se Deni osvrnu, vide tanke
pipke dima kako prodiru kroz pukotine u drevnim kamenim zidovima Palate prašine
i kako se dižu između crnih crepova na krovu.
Urlajući kletve, Pjat Pri isuka nož i zaplesa prema njoj, ali mu se Drogon baci na
lice. Tada ona začu pucanj Jogovog biča, i nikada joj nijedan zvuk ne beše miliji.
Nož polete kroz vazduh, i tren kasnije Rakaro baci Pjata Prija na zemlju. Ser Džora
Mormont kleknu kraj Deni na hladnu zelenu travu i obgrli je oko ramena.

TIRION
„Ako glupo izginete, baciću vam tela kozama“, zapreti Tirion prvoj grupi
Kamenih vrana koja se otiskivala s doka.
Šaga se nasmeja. „Polutan nema koze.“
„Nabaviću ih, samo radi vas.“
Zora je svitala, i bledi talasići svetla ljeskali su se na površini reke, razbijali se
pod motkama i ponovo se sklapali kada bi skela prošla. Timet je poveo svoje
Opečene u Kraljevu šumu pre dva dana. Juče su otišli Crne uši i Mesečeva braća,
danas je bio red na Kamene vrane.
„Šta god da uradite, pokušajte da ne zapodenete bitku“, reče Tirion. „Napadajte
im logore i komoru. Sačekajte njihove izviđače u zasedama i obesite im tela o
drveće tamo gde će proći glavnina, pa ih obiđite i posecite svakoga ko zaostane.
Hoću noćne prepade, toliko iznenadne i mnogobrojne da od straha ne mogu da
zaspe...“
Šaga položi šaku na Tirionovu glavu. „Sve sam to naučio od Dolfa sina
Holgerovog pre nego što mi je brada izrasla. Tako se ratuje u Mesečevim
planinama.“
„Kraljeva šuma nije u Mesečevim planinama, i nećete se boriti protiv Mlečnih
zmija i Obojenih pasa. I slušajte vodiče koje vam dajem, oni ovu šumu poznaju isto
kao vi vaše planine. Sledite njihove savete i dobro će vam poslužiti.“
„Šaga će slušati Polutanove sluge“, obeća gorštak svečano. A onda je došao čas
da i on povede konjića na skelu. Tirion ih je gledao kako se otiskuju ka središtu
Crnobujice. U dubini stomaka oseti nešto čudno. Bez svojih gorštaka osećaće se
kao da je go.
Još je imao Bronove plaćenike, sada njih skoro osam stotina, ali je prevrtljivost
najamnika bila čuvena. Tirion je uradio sve što je mogao da kupi njihovu trajnu
odanost, obećavši Bronu i desetini njegovih najboljih ljudi zemlje i viteške titule
kada se bitka okonča. Pili su njegovo vino, smejali se njegovim šalama i zvali
jedan drugog ser sve dok nisu počeli da se teturaju od pića... svi sem Brona, koji se
samo osmehivao svojim drskim mračnim osmehom, a nešto kasnije i rekao: „Ubiće
za vitešku titulu, ali ne pomišljaj da će za nju umreti.“
Tirion nije ni gajio takve zablude.
Zlatni plaštovi bili su gotovo jednako nepouzdano oružje. Šest hiljada ljudi u
Gradskoj straži, zahvaljujući Sersei, ali se mogao osloniti tek na četvrtinu njih.
„Mnogo očiglednih izdajnika nema, mada neki ipak postoje, čak ni tvoj pauk nije
uspeo sve da ih otkrije“, upozorio ga je Bajvoter. „Аli su stotine njih zeleniji od
prolećne trave, ljudi koji su pristupili radi hleba i piva i sigurnosti. Niko ne želi da
se pokaže kao kukavica pred sebi ravnima, zato će se na početku hrabro boriti, sve
dok ratni rogovi duvaju i barjaci vijore. Ali ako bitka pođe po zlu, razbežaće se, i

to gadno. Čim prvi baci koplje i nada se u beg, pridružiće mu se još hiljada.“
Naravno, u Gradskoj straži bilo je i iskusnih ljudi, jezgro od dve hiljade koji su
zlatne plaštove dobili od Roberta, a ne od Sersei. A ipak i oni... Stražari nisu pravi
vojnici, imao je običaj da kaže lord Tivin. Vitezova, štitonoša i oklopnih pešaka
Tirion nije imao više od tri stotine. Uskoro će morati da isproba istinitost još jedne
izreke svog oca: Jedan čovek na zidinama vredi kao desetorica ispod njih.
Bron i pratnja čekali su u dnu doka, među gomilom prosjaka, kurvi i ribarskih
žena koje su nudile svoju robu. One su imale više posla nego svi ostali zajedno.
Kupci su se tiskali kraj buradi i tezgi da bi se cenjkali oko morskih puževa, školjki
i štuke. Pošto druga hrana nije ni stizala u grad, cena ribe bila je desetostruko viša
nego pre rata, i još je rasla. Ko je imao novca, dolazio je na obalu svakog jutra i
svake noći u nadi da će kući doneti jegulju ili lonac crvenih kraba; oni koji nisu,
šunjali su se između tezgi, razmišljajući kako bi šta ukrali, ili su stajali pod
zidinama, mršavi i beznadni.
Zlatni plaštovi prokrčiše put kroz gomilu, odgurujući ljude drškama kopalja.
Tirion se upinjao iz petnih žila da se ne obazire na promrmljane kletve. Iz svetine
dolete riba, sluzava i trula. Pade mu kraj nogu i rasprsnu se. On je gadljivo
prekorači i pope se u sedlo. Deca natečenih stomaka pohrliše i stadoše da se
otimaju oko smrdljivih komada.
Našavši se u sedlu, on se zagleda niz obalu. Čekići su odzvanjali kroz jutro dok
su se tesari tiskali oko Blatne kapije, proširujući drvenu ogradu oko zidina. Rad je
dobro napredovao. Mnogo mu se manje sviđala skupina sklepanih kućica kojoj je
bilo dozvoljeno da naraste iza dokova i priljubi se uz gradske zidine kao prilepci
za brodsko korito; radnje s mamcima i sirotinjske kuhinje, skladišta, trgovačke
tezge, pivnice, barake u kojima su noge širile najjeftinije kurve. Moraju biti
srušene, do poslednje. Nije im nužda da Stanisu daju još i lestvice uz koje će se
popeti na zidine.
On pozva Brona u stranu. „Sakupi stotinu ljudi i spali sve što vidiš ovde, između
obale i gradskih zidina.“ On mahnu zdepastim prstima, obuhvativši svu bedu kraj
reke. „Hoću da ništa ne ostane, razumeš?“
Crnokosi najamnik okrenu glavu, razmotrivši zadatak. „Vlasnicima se to nimalo
neće,dopasti.“
„Nisam ni mislio da hoće. Neka bude tako: imaće još jedan razlog da proklinju
zlog majmunskog demona.“
„Neki će se možda boriti.“
„Postaraj se da izgube.“
„Šta ćemo s onima koji tu žive?“
„Daj im dovoljno vremena da iznesu svoju imovinu, a onda ih iseli. Pokušaj da
nikoga ne ubiješ, oni nam nisu neprijatelji. I neću više da čujem za silovanja! Drži
svoje ljude na uzdi, majku mu.“
„Oni su najamnici, a ne obrednici“, reče Bron. „Uskoro ćeš početi da mi govoriš

kako moraju biti trezni.“
„Ni to ne bi škodilo.“
Tirion je samo žalio što ne može da gradske zidine učini dvostruko višim i
trostruko debljim. Mada to možda i nije bilo važno. Debele zidine i visoke kule
nisu spasle ni Krajoluj ni Harendvor, čak ni Zimovrel.
Sećao se Zimovrela, kakav je bio kada ga je poslednji put video. Ne tako
čudovišno velik kao Harendvor, niti naizgled tako čvrst i neosvojiv kao Krajoluj,
ali je ipak u tom kamenju bilo velike snage, nečeg što je kazivalo da se unutar tih
zidina čovek može osećati sigurno. Vesti o padu zamka potpuno su ga zaprepastile.
„Bogovi jednom rukom daju, a drugom uzimaju“, promrmljao je sebi u bradu kada
mu je Varis to javio. Starkovima su dali Harendvor, a uzeli Zimovrel, što je bila
jadna zamena.
Nema sumnje da je trebalo da se raduje. Rob Stark će sada morati da se okrene
na sever. Ako ne može da odbrani vlastiti dom i ognjište, kakav je on kralj? To je
za kuću Lanistera značilo olakšanje na zapadu, a ipak...
Tirion se veoma maglovito sećao Teona Grejdžoja iz vremena provedenog sa
Starkovima. Nezreo mladić koji se uvek smeškao, vešt s lukom i strelom; bilo ga je
teško zamisliti kao gospodara Zimovrela. Gospodar Zimovrela uvek će biti Stark.
Pamtio je njihovu bogošumu; visoke stražarike oklopljene sivozelenim iglicama,
velike hrastove, drač i bukve, i vojničke borove, a u samom središtu drvo srce koje
stoji kao neki bledi džin zamrznut u vremenu. Skoro da je mogao da oseti miris tog
mesta, zemljan i zamišljen, miris stoleća, i pamtio je kako je šuma bila mračna, čak
i po danu. Ta šuma je bila Zimovrel. Ona je bila Sever. Nikada se nisam toliko
osećao kao stranac, neželjeni uljez, kao kada sam po njoj hodao. Pitao se da li će
Grejdžoji osećati isto. Zamak je sad možda i bio njihov, ali ta bogošuma nikada
neće. Ni za godinu, ni za deset, ni za pedeset.
Tirion Lanister lagano odjaha ka Blatnoj kapiji. Zimovrel tebi ne znači ništa,
podseti on sebe. Treba da se raduješ što je pao i postaraš se za vlastite zidine.
Kapija je bila otvorena. Unutra, tri velika trebušeta stajala su jedan kraj drugoga na
pijačnom trgu, vireći preko zidina kao tri ogromne ptice. Kraci za bacanje bili su
im načinjeni od debala starih hrastova, i okovani gvožđem da se ne bi rascepili.
Zlatni plaštovi ih behu prozvali Tri kurve, zato što su imali da požele lordu Stanisu
izuzetno vrelu dobrodošlicu. Ili se bar nadamo da će tako biti.
Tirion mamuznu konja i otkasa kroz Blatnu kapiju, sekući ljudsku plimu. Kada je
zašao iza Kurvi, narod se proredi, i ulica se oko njega raširi.
Povratak u Crvenu tvrđavu nije bio zanimljiv, ali u Desničinoj kuli zateče
desetak besnih trgovačkih kapetana kako čekaju u njegovoj primaćoj odaji da bi se
bunili zbog oduzimanja brodova. On im se iskreno izvini, i obeća nadoknadu nakon
rata. To ih nimalo nije umirilo. „А šta ako izgubite, moj gospodaru?“ upita jedan
Bravošanin.
„Onda se za nadoknadu obratite kralju Stanisu.“

Kada je uspeo da ih se otarasi, zvona su zvonila, i Tirion je znao da će zakasniti
na ceremoniju. Odgegao se preko dvorišta gotovo trkom i probio se u obredište
zamka baš kada je Džofri vezivao bele svilene plaštove na ramena dvojice novih
članova svoje Kraljevske garde. Ritual je izgleda zahtevao da svi stoje, tako da
Tirion nije video ništa sem niza dvoranskih dupeta. Ipak, kada novi prvoobrednik
bude završio sa zaklinjanjem dvojice vitezova i mirosao ih u ime Sedmoro,
nalaziće se na dobrom mestu da prvi izađe.
Odobravao je sestrin izbor ser Belona Svona na mesto pokojnog Prestona
Grinfilda. Svonovi su bili krajinski lordovi, ponosni, moćni i oprezni. Tvrdeći da
je bolestan, lord Galijen Svon je ostao u svom zamku, i nije se umešao u rat, ali mu
je stariji sin jahao s Renlijem, a sada sa Stanisom, dok je mlađi, Belon, služio u
Kraljevoj Luci. Tirion je pretpostavljao da bi mu treći sin, da ga je imao, otišao
Robu Starku. To možda nije bio najčasniji stav, ali je govorio o razboritosti; bez
obzira na to ko osvoji Gvozdeni presto, Svonovi su nameravali da opstanu. Osim
što je bio plemenitog roda, ser Belon je bio hrabar, uglađen i vešt s oružjem; dobar
s kopljem, još bolji s buzdovanom, a čudesan s lukom i strelom. Služiće časno i
hrabro.
Avaj, Tirion nije mogao da kaže isto i za Serseinog drugog izabranika. Ser
Ozmund Ketlblek je izgledao dovoljno moćno. Bio je visok šest stopa i šest
pedalja, sav u žilama i mišićima, a kukasti nos, čupave obrve i četvrtasta smeđa
brada davali su njegovom licu žestok izgled, sve dok se ne bi osmehnuo. Kako je
bio niskorođen, običan vitez bezemljaš, Ketlblekovo napredovanje u životu
potpuno je zavisilo od Sersei, što je verovatno i bio glavni razlog da ga odabere.
„Ser Ozmund odan je koliko i hrabar“, rekla je Džofriju kada je predložila njegovo
ime. To je, nažalost, bilo tačno. Dobri ser Ozmund je njene tajne prodavao Bronu
od prvog dana kada ga je unajmila, ali Tirion nije baš nameravao to da joj kaže.
Pretpostavljao je da ne treba da se žali. Imenovanje mu je dalo još jedno uho
blisko kralju, neznano njegovoj sestri. A čak i ako se ispostavi da je ser Ozmund
potpuna kukavica, neće biti gori od ser Borosa Blunta, trenutno nastanjenog u
tamnici u Rozbiju. Ser Boros je pratio Tomena i lorda Džajlza kada su ih iznenadili
ser Džejslin Bajvoter i njegovi zlatni plaštovi, i predao je svog štićenika brzinom
koja bi razgnevila starog ser Baristana Selmija jednako kao što je razgnevila i
Sersei; od viteza Kraljeve garde očekivalo se da umre braneći kralja i kraljevsku
porodicu. Njegova sestra je zahtevala da Džofri oduzme Bluntu beli plašt zbog
veleizdaje i kukavičluka. A sada ga je zamenila drugim čovekom, jednako
šupljim.
Veći deo jutra protekao je u molitvama, zakletvama i mirosanju. Tiriona ubrzo
zaboleše noge. On prebaci težinu s jedne na drugu, nemiran. Ledi Tanda je stajala
nekoliko redova više, primeti on, ali joj kći nije bila s njom. Pomalo se nadao da
će se bar nakratko videti sa Šai. Varis je javljao da joj dobro ide, ali je želeo da se
i sam u to uveri.

„Bolje gospina služavka nego sudopera“, rekla je Šai kada joj je Tirion preneo
evnuhov plan. „Mogu li da ponesem svoj pojas od srebrnog cveća i zlatnu ogrlicu s
crnim dijamantima, za koje si rekao da te podsećaju na moje oči? Neću ih nositi
ako kažeš da ne smem.“
Koliko god da mu beše krivo što će je razočarati, Tirion je morao da ukaže na
činjenicu da bez obzira na to što ledi Tanda nije baš bistra, čak i ona može da se
zapita kako to da služavka njene kćeri ima više nakita od svoje gospodarice.
„Izaberi dve-tri haljine, ne više“, naredio joj je. „Dobru vunu, ne svilu, ne somot, i
ne krzno. Ostalo ću preneti u moje odaje, da ih imaš kada mi budeš dolazila.“ To
nije bio odgovor koji je Šai želela da čuje, ali će bar biti na sigurnom.
Kada se ceremonija konačno završila, Džofri izađe između ser Belona i ser
Ozmunda u njihovim novim belim plaštovima, dok se Tirion zadrža da porazgovara
s novim prvoobrednikom (koji je bio njegov izbor, i dovoljno mudar da zna ko mu
maže med na hleb). „Hoću da bogovi budu na našoj strani“, reče mu Tirion
otvoreno. „Reci im da se Stanis zakleo da će spaliti Veliko obredište Belorovo.“
„Da li je to istina, moj gospodaru?“ upita prvoobrednik, lukav čovečuljak, retke
bele brade i izboranog lica.
Tirion sleže ramenima. „Može biti. Stanis je spalio bogošumu u Krajoluju kao
žrtvu Gospodaru svetlosti. Ako je uvredio stare bogove, zašto bi poštedeo nove?
Reci im to. Reci im da svaki čovek koji pomišlja da pomogne uzurpatoru izdaje i
bogove, a ne samo zakonitog kralja.“
„Hoću, moj gospodaru. I narediću im da se mole za kraljevo zdravlje i za
zdravlje kraljeve desne ruke.“
Piromanser Halin je već čekao Tirina kada se ovaj vratio u svoje odaje, a
meštar Frenken beše doneo poruke. On ostavi alhemičara da čeka još malo, sve dok
ne pročita ono što su mu gavranovi doneli. Beše stiglo jedno staro pismo, od
Dorana Martela, u kome je upozoravao da je Krajoluj pao, i jedno mnogo
zanimljivije, od Belona Grejdžoja sa Hridi, koji je sada sebe nazivao Kraljem
Ostrva i Severa. Pozivao je kralja Džofrija da pošalje izaslanika na Gvozdena
ostrva da utvrde granice između kraljevstava i razmotre mogućnost saveza.
Tirion tri puta pročita pismo, pa ga odloži u stranu. Dugački brodovi lorda
Belona bili bi velika pomoć protiv flote koja će isploviti iz Krajoluja, ali su bili
hiljadama liga daleko, na suprotnoj obali Vesterosa, a Tirion uopšte nije bio
siguran da želi da se odrekne polovine kraljevstva. Možda da ovo pitanje bacim
pred Sersei, ili da ga iznesem na veće?
Tek tada je primio Halina s najnovijim računima od alhemičara. „Ovo ne može
biti istina“, reče Tirion dok je pregledao knjige. „Gotovo trinaest hiljada zdela? Da
li me ti to držiš za budalu? Neću da dam kraljevo zlato za prazne zdele i za ćupove
s vodom iz slivnika zapečaćene voskom, upozoravam te.“
„Ne, ne“, zacvile Halin, „zbir je tačan, kunem se. Imali smo, hmmm, mnogo
sreće, moj gospodaru desnice. Pronađena je još jedna zaliha lorda Rosarta, više od

tri stotine zdela. Pod Zmajištem! Neke kurve su koristile ruševine da primaju svoje
mušterije, i jedan od njih propao je kroz istruleli pod u podrum. Kada je napipao
ćupove, pomislio je da su vino. Bio je toliko pijan da je slomio pečat i popio
malo.“
„Jednom je jedan princ pokušao isto“, reče Tirion suvo. „Nisam video da se
zmajevi dižu iznad grada, tako da pretpostavljam da ni ovog puta nije uspelo.“
Zmajište na vrhu Renisinog brda bio je napušteno već vek i po. Činilo mu se da je
to sasvim dobro mesto za skladištenje divlje vatre, bolje od mnogih drugih, ali bi
bilo lepo da je pokojni lord Rosart to nekome i rekao. „Tri stotine zdela, kažeš? To
još ne objašnjava ovoliki zbir. Imate nekoliko hiljada više od najoptimističnije
procene koju si izneo kada smo se poslednji put sreli.“
„Da, da, tako je.“ Halin obrisa bledo čelo rukavom crno-grimizne odore.
„Veoma smo naporno radili, moj gospodaru desnice, hmmm.“
„Тo bez sumnje objašnjava zašto ste napravili mnogo više tvari nego pre.“
Smešeći se, Tirion usredsredi svoj raznobojni pogled na piromansera. „Mada se
javlja pitanje zašto ste tek sada počeli tako naporno da radite.“
Halinov ten imao je boju pečurke, tako da je bilo teško shvatiti kako može još da
prebledi, ali mu je to ipak nekako pošlo za rukom. „I jesmo, moj gospodaru
desnice, moja braća i ja radili smo danonoćno od samog početka, veruj mi. Samo,
hmmm, napravili smo toliku količinu tvari da smo postali, hmmm, veštiji nego pre,
i takođe“ - alhemičar se nelagodno promeškolji - „izvesne čini, hmmm, drevne
tajne našeg reda, veoma osetljive, veoma neugodne, ali nužne da bi tvar bila,
hmmm, ono što treba da bude..
Tirionu je ponestajalo strpljenja. Ser Džejslin Bajvoter je verovatno već stigao,
a Gvozdenšaka nije voleo da čeka. „Da, imate tajne čini, to je baš divno. Šta s
njima?“
„One, hmmm, čini se da deluju bolje nego pre.“ Halin se slabašno osmehnu.
„Siguran si da u blizini nema zmajeva, zar ne?“
„Ne, osim ako niste našli nekog pod Zmajištem. Zašto?“
„О, oprosti, samo sam se prisećao nečega što mi je stari mudrac Polotor jednom
rekao, kada sam bio učenik. Pitao sam zašto toliko naših mađija, izgleda, pa,
nedovoljno delotvomo, bar u poređenju s onim što drevni svici kazuju, a on je
rekao da je to zato što je mađija počela da nestaje iz sveta kada je poslednji zmaj
umro.“
„Žao mi je što moram da te razočaram, ali zmajeve nisam video. Međutim,
primetio sam Kraljevu pravdu kako se šunja naokolo. Ako se ispostavi da je makar
jedna voćka koju mi prodaješ puna bilo čega drugog sem divlje vatre, i ti ćeš ga
upoznati.“
Halin uteče tako brzo da je skoro srušio ser Džejslina - ne, lorda Džejslina,
mora to da zapamti. Gvozdenšaka je, kao i obično, bio milosrdno neposredan. Beše
se vratio iz Rozbija da isporuči sveže regrutovane kopljanike s imanja lorda

Džajlza i ponovo preuzme zapovedništvo nad Gradskom stražom. „Kako je moj
sestrić?“ upita Tirion kada su završili s razgovorom o odbrani grada.
„Princ Tomen je zdrav i veseo, moj gospodaru. Pripitomio je lane koje su moji
ljudi doveli iz lova. Kaže da jedno imao i ranije, ali ga je Džofri odrao za gunj.
Ponekad se raspituje za majku, i često počinje pisma za princezu Mirselu, ali do
sada nijedno nije završio. Brat, međutim, kao da mu nimalo ne nedostaje.“
„Izvršio si odgovarajuće pripreme u vezi s njim, ako bitku izgubimo?“
„Moji ljudi su dobili naređenja.“
„А ona glase?“
„Naredio si mi da nikome ne kažem, moj gospodaru.“
On se na to osmehnu. „Drago mi je što to pamtiš.“ Ako Kraljeva Luka padne,
možda će živ pasti neprijatelju u ruke. Bolje da ne zna gde će biti sakriven
Džofrijev naslednik.
Varis se pojavi nedugo nakon što lord Džejslin ode. „Ljudi su tako bezverna
stvorenja“, reče on umesto pozdrava.
Tirion uzdahnu. „Kо su novi izdajnici?“
Evnuh mu predade svitak. „Toliko zločinstava, to peva tužnu pesmu o
vremenima u kojima živimo. Zar je čast umrla s našim očevima?“
„Moj otac još nije umro.“ Tirion prelete pogledom preko spiska. „Neka od ovih
imena su mi poznata. To su bogati ljudi. Trgovci, brodovlasnici, zanatlije. Zašto bi
se oni urotili protiv nas?“
„Izgleda da veruju kako će lord Stanis sigurno pobediti, i žele da u toj pobedi
učestvuju. Zovu sebe Rogati ljudi, po krunisanom jelenu.“
„Neko bi trebalo da im javi kako je Stanis promenio svoj grb. Onda bi mogli da
se nazovu Vrela srca.“ Međutim, to nije bilo za šalu; izgledalo je su ti Rogati ljudi
naoružali nekoliko stotina sledbenika kako bi zauzeli Staru kapiju čim bitka
otpočne, i pustili neprijatelja u grad. Među imenima je bio i majstor oružar
Saloreon. „Pretpostavljam da ovo znači da neću dobiti zastrašujuću kacigu s
demonskim rogovima“, požali se Tirion dok je pisao nalog za njegovo hapšenje.

TEON
Jednog trena bio je usnuo, sledećeg budan.
Kira se gnezdila pored njega, jedne ruke blago prebačene preko njegove, nežno
mu grudima dodirujući leđa. Čuo je njeno disanje, tiho i ravnomerno. Čaršavi se
behu upleli oko njih. Bilo je gluvo doba noći. Ložnicom su vladali mrak i tišina.
Šta je to? Da li sam to nešto čuo? Nekoga?
Vetar tiho uzdahnu uz okna. Negde daleko, ču mjaukanje mačke u teranju. Ništa
drugo. Spavaj, Grejdžoje, reče on sebi. Zamak je miran, a postavio si stražu. Na
svojim vratima, na kapijama, kod arsenala.
Možda bi za to okrivio ružan san, ali nije sanjao. Kira ga je iscrpla. Sve dok je
Teon nije pozvao, proživela je svih osamnaest godina svog života u Zimskom gradu
a da nijednom nije kročila u zamak. Došla mu je vlažna i željna, i okretna kao
vidra, a bilo je nečeg dodatno izazovnog u tome što je tucao običnu služavku iz
krčme u vlastitom krevetu lorda Edarda Starka.
Ona sanjivo promrmlja nešto kada Teon kliznu ispod njene ruke i ustade.
Nekoliko žeravica još je tinjalo u kaminu. Veks je na podu podno kreveta spavao
kao klada, umotan u plašt. Ništa se nije micalo. Teon priđe prozoru i otvori kapke.
Noć ga dotače hladnim prstima, i naga koža mu se naježi. On se nasloni na kameni
okvir i pogleda u mračne kule, prazna dvorišta, crno nebo i zvezde brojnije no što
bi čovek mogao da izbroji, makar živeo sto godina. Polumesec je plutao iznad
Zvonika i bacao odraz na krov staklenih bašti. Nije čuo ni znake za uzbunu, ni
glasove, niti jedan jedini korak.
Sve je dobro, Grejdžoje. Čuješ li tišinu? Trebalo bi da si pijan od sreće.
Zauzeo si Zimovrel s manje od trideset ljudi, junačko delo o kome će se pevati
pesme. Teon se vrati krevetu. Okrenuće Kiru na leđa i ponovo je tucati, to će
rasterati utvare. Njeni uzdasi i kikotanje biće dobrodošao odmor od ove tišine.
On zastade. Toliko se navikao na zavijanje jezovuka da ih skoro uopšte više nije
primećivao... ali je neki deo njega, neki lovački instinkt, čuo da su utihnuli.
Urzen je stajao pred vratima, žilav čovek s okruglim štitom prebačenim preko
leđa. „Vukovi ćute“, reče mu Teon. „Idi vidi šta rade, i smesta se vrati.“ Oseti
mučninu od pomisli da jezovuci slobodno jure okolo. Pamtio je dan u Vučjoj šumi
kada su divljani napali Brena. Leto i Sivi vetar rastrgli su ih na komade.
Kada vrhom čizme gurnu Veksa, momak sede i protrlja oči. „Proveri da li su
Bren Stark i njegov mali brat u krevetima, i to brzo.“
„Moj gospodaru?“ reče Kira sanjivo.
„Spavaj, ovo te se ne tiče.“ Teon nasu sebi čašu vina i iskapi je. Sve vreme je
slušao, nadajući se da će čuti zavijanje. Premalo ljudi, pomisli on ozlojeđeno.
Imam premalo ljudi. Ako Aša ne dođe...
Veks se prvi vrati, odmahujući glavom. Kunući, Teon nađe tuniku i čakšire na

podu, gde ih beše bacio u žurbi da se što pre dohvati Kire. Preko tunike obuče
kožni prsluk s gvozdenim zakivcima, pa pripasa dugački mač i bodež. Kosa mu je
bila divlja kao šuma, ali je imao važnijih briga od toga.
Tada se i Urzen vrati. „Nema vukova.“
Teon reče sebi da mora biti hladan i odlučan kao lord Edard. „Digni zamak“,
reče on. „Sakupi ih u dvorište, sve, videćemo ko nedostaje. I nek Loren obiđe
kapije. Vekse, sa mnom.“
Pitao se da li je Stig došao do Čardaka šumskog. Čovek nije bio tako vešt jahač
kao što je tvrdio - niko od gvozdenljudi nije bio naročito dobar u sedlu - ali je
imao dovoljno vremena. Aša je možda već na putu. Ali ako čuje da sam izgubio
Starkove... Na to nije smeo ni da pomisli.
Brenova soba bila je prazna, kao i Rikonova, malo niže. Teon prokle samog
sebe. Trebalo je da ih drži pod stražom, ali mu se činilo mnogo važnije da ljude
postavi da čuvaju zidine i kapije nego dvoje male dece, od kojih je jedno još bilo i
bogalj.
Napolju se začu jecanje dok su stanovnike zamka saterivali iz kreveta u dvorište.
Daću im ja razloga za jecanje. Bio sam blag prema njima, a ovako mi vraćaju.
Čak je do krvi išibao dva svoja čoveka zato što su silovali onu malu iz štenare, da
bi im pokazao kako namerava da bude pravedan. Ipak mene krive za silovanje. A i
za ostalo. To mu se činilo nepravednim. Miken se sam ubio svojim jezikom, baš
kao i Benfred. A što se Čejla tiče, morao je nekoga da da Utopljenom bogu,
njegovi ljudi su to očekivali. „Ništa nemam protiv tebe“, rekao je obredniku pre
nego što su ga bacili u bunar, „ali za tebe i tvoje bogove ovde više nema mesta.“
Čovek bi pomislio da će ostali biti zahvalni što nije odabrao nekog od njih, ali ne.
Pitao se koliko njih je učestvovalo u ovoj zaveri.
Urzen se vrati s Crnim Lorenom. „Lovačka kapija“, reče Loren. „Dođi i vidi
sam.“
Lovačka kapija nalazila se podesno blizu štenara i kuhinje. Izlazila je pravo na
polja i šume, tako da su jahači mogli da dolaze i odlaze a da ne prolaze najpre kroz
Zimski grad, i zato su je lovačke družine volele. „Kо je ovde bio na straži?“ upita
Teon.
„Drenan i Ćora.“
Drenan je bio jedan od one dvojice što su silovali Palu. „Ako su pustili da
dečaci pobegnu, ovog puta im neću skinuti samo malo kože s leđa, kunem se.“
„Neće biti potrebe“, reče kratko Crni Loren.
I stvarno nije bilo. Ćoru su našli u šancu, a creva su mu plutala za njim kao
gnezdo bledih zmija. Drenan je ležao napola go u stražarskoj kući, u sobici iz koje
se dizao most. Grlo mu je bilo rastrgnuto. Iscepana tunika prikrivala je sveže
ožiljke na leđima, ali su mu čizme bile razbacane po rogozini, a čakšire upetljane
oko nogu. Na malom stolu kraj vrata bilo je sira, pored praznog kondira. I dve
čaše.

Teon uze jednu i omirisa vinski talog na dnu. „Ćora je bio gore na zidinama,
da?“ „Jes”, reče Loren.
Teon baci čašu u ognjište. „Rekao bih da je Drenan taman skidao gaće da
nabode neku žensku, ali je ona nabola njega. I to izgleda baš njegovim nožem za sir.
Nek neko nađe čakiju i izvadi onu drugu budalu iz šanca.“
Druga budala bila je u mnogo gorem stanju od Drenana. Kada ga Crni Loren
izvuče iz vode, videše da mu je jedna ruka istrgnuta iz lakta, da mu nedostaje pola
grla, i da mu usred stomaka zjapi rupa. Čakija mu probode creva dok ga je Loren
izvlačio. Smrad je bio neizdrživ.
„Jezovuci“, reče Teon. „Obojica, izgleda.“ Zgađen, on se vrati do pokretnog
mosta. Zimovrel su okruživala dva debela granitna zida, između kojih se pružao
širok šanac. Spoljnji zid bio je visok osamdeset stopa, unutrašnji više od stotinu. U
nedostatku ljudi, Teon je bio primoran da napusti spoljnju odbranu i postavi
stražare po višem unutrašnjem zidu. Nije želeo da se zateknu na suprotnoj strani
šanca ako se zamak digne protiv njega.
Mora da ih je bilo više od dvoje, shvati on. Dok je žena zabavljala Drenana,
drugi su oslobodili vukove.
Teon zatraži baklju i povede ih gore na zidine. Mahnu plamenom pred sobom,
tražeći... tamo. Na unutrašnjoj strani zida, u širokom razmaku između dva zupca.
„Krv“, reče on, „na brzinu obrisana. Rekao bih da je žena ubila Drenana i spustila
most. Ćora je čuo zveket lanaca, došao da vidi, i stigao dovde. Gurnuli su leš
između zubaca u šanac, da ga drugi stražar ne nađe.“
Urzen pogleda niz zid. „Ostale stražarske kućice nisu daleko. Vidim plamen
baklji...“
„Plamen baklji, ali ne i stražare“, reče Teon razdraženo. „U Zimovrelu ima više
kula stražara nego što ja imam ljudi.“
„Četiri stražara na glavnoj kapiji“, reče Crni Loren, „i petorica na zidovima,
osim Ćore.“
Urzen zausti: „Da je dunuo u rog...“
Služe me budale. „Pokušaj da zamisliš da si bio na njegovom mestu, Urzene.
Mračno je i hladno. Hodaš na straži satima, čekaš kraj svoje smene. Onda čuješ
neki zvuk i kreneš ka kapiji, i iznenada vidiš oči na stepeništu, kako svetlucaju
zeleno i zlatno na svetlosti baklje. Dve senke jurnu ka tebi brže nego što možeš da
poveruješ. Na tren vidiš zube, počinješ da spuštaš koplje, a one udare u tebe i
raspore ti trbuh, kidajući kožni oklop kao da je gaza.“ On snažno gurnu Urzena. „А
sada si dole na leđima, creva ti se prosipaju, a jedan od njih ti zariva zube u grlo.“
Teon zgrabi čovekov mršavi vrat, stegnu prste i osmehnu se. „Reci mi, u kom bi
trenutku, dok ti se sve ovo događa, imao vremena da staneš i duneš u jebeni rog?“
On grubo odgurnu Urzena i ovaj leđima udari u zubac. Čovek protrlja vrat. Trebalo
je da te zveri ubijem čim smo zauzeli zamak, pomisli on besno. Video sam ih kako

ubijaju, znao sam koliko su opasne.
„Moramo da krenemo za njima“, reče Crni Loren.
„Ne po mraku.“ Teonu se nije dopadala pomisao da noću juri jezovuke po šumi;
lovci bi lako mogli postati plen. „Sačekaćemo dan. Do tada, najbolje da
porazgovaram sa svojim odanim podanicima.“
Dole u dvorištu, uznemirena gomila muškaraca, žena i dece stajala je sabijena
uza zid. Mnogi nisu imali vremena ni da se obuku; pokrivali su se vunenom ćebadi,
ili se goli stiskali pod plaštovima i noćnim košuljama. Desetak gvozdenljudi ih
beše opkolilo, s bakljama u jednoj i oružjem u drugoj ruci. Vetar je šibao u
naletima, i treperavo narandžasto svetlo mutno je igralo na čeličnim kacigama,
gustim bradama i neosmehnutim očima.
Teon prošeta gore-dole pred sužnjima, proučavajući lica. Svi su mu izgledali
kao krivci. „Koliko ih nedostaje?“
„Šest.“ Smrad iskorači iza njega, obavijen mirisom sapuna, a dugačka kosa
igrala mu je na vetru. „Oba Starka, onaj mali iz močvare i njegova sestra,
maloumnik iz štale i tvoja divljanka.“
Oša. Sumnjao je na nju od trenutka kada je video drugu čašu. Nisam smeo da joj
verujem. Nije normalna žena, isto kao i Aša. Čak su im i imena slična. „Da li je
neko pretražio štalu?“
„Agar kaže da su svi konji na broju.“
„Plesačica je još u svojoj pregradi?“
„Plesačica?“ Smrad se namršti. „Agar kaže da su konji svi na broju. Jedino
maloumnika nema.“
Znači, idu peške. To su bile najbolje vesti koje je čuo otkako se probudio. Bren
će sigurno biti u korpi na Hodorovim leđima. Oša će nositi Rikona; on na svojim
malim nogama ne bi daleko stigao. Teon je bio siguran da će ih uskoro opet imati u
šakama. „Bren i Rikon su pobegli“, reče stanovnicima zamka, proučavajući im
poglede. „Kо zna kuda su krenuli?“ Niko ne odgovori. „Nisu mogli pobeći bez
pomoći“, nastavi Teon. „Bez hrane, odeće, oružja.“ Bio je stavio pod ključ sve
sekire i mačeve u Zimovrelu, ali su neke sigurno uspeli da sakriju od njega. „Hoću
imena svih koji su im pomogli. Svih koji su zažmurili na njihovo bekstvo.“ Oglasi
se jedino vetar. „U zoru, nameravam da ih vratim.“ On zadenu palčeve za kaiš.
„Trebaju mi lovci. Ko hoće lepo toplo vučje krzno da ga greje kroz zimu?
Gejdže?“ Kuvar ga je uvek veselo pozdravljao kada se vraćao iz lova, pitajući ga
da li je doneo nešto dobro za trpezu, ali sada nije imao šta da kaže. Teon se vrati
putem kojim je došao, tražeći na licima i najmanji znak krivice. „Divljina nije
mesto za bogalja. A Rikon, malo dete, koliko će on dugo da preživi? Nen, pomisli
samo koliko je on sada preplašen.“ Starica mu je brbljala deset godina, i pričala
svoje beskonačne priče, ali je sada samo zurila u njega, kao da je stranac. „Mogao
sam sve da vas pobijem, a vaše žene dam svojim vojnicima, da rade s njima šta im
je volja, ali sam vas umesto toga zaštitio. Ovako mi zahvaljujete?“ Džoset, koji mu

je pazio konje, Farlen, koji ga je naučio svemu što je znao o psima, pivarova žena
Bart, koja mu je bila prva - niko od njih nije hteo da ga pogleda u oči. Mrze me,
shvati on.
Smrad se približi. „Oderi im kože“, posavetova, a debele usne su mu sijale.
„Lord Bolton, on je imo običaj da kaže kako go čovek ima malo tajni, ali odran
nijednu.“
Odrani čovek bio je grb kuće Boltona, znao je Teon; pre mnogo vekova, neki
njihovi lordovi išli su toliko daleko da su se oblačili u kože mrtvih neprijatelja. I
jedan broj Starka je tako završio. Navodno se s tim prestalo pre hiljadu godina,
kada su se Boltoni pokorili Zimovrelu. Ili bar tako kažu, ali stari običaji teško
umiru, ja to najbolje znam.
„Na Severu neće biti dranja, sve dok ja vladam Zimovrelom“, reče Teon glasno.
Ja sam vam jedina zaštita od ljudi kao što je on, požele da zaurla. Nije mogao da
bude toliko otvoren, ali su neki možda bili dovoljno pametni da shvate šta hoće da
kaže.
Iznad zidina zamka, nebo je bledelo. Zora nije mogla biti daleko. „Džosete,
osedlaj Smeška, i još jednog konja za sebe. Marče, Garise, Šugavi Time, poći ćete
i vi.“ Marč i Garis bili su najbolji lovci u zamku, a Tim je bio dobar strelac.
„Agare, Crvenonosi, Gelmare, Smrade, Vekse.“ Potrebni su mu bili i vlastiti ljudi,
da mu paze na leđa. „Farlene, hoću tvoje pse, lično ćeš ih voditi.“
Sedi psetar prekrsti ruke. „А zašto bih ja hteo da lovim moje zakonite
gospodare, i to još dečicu?“
Teon se približi. „Ја sam ti sada zakoniti gospodar, i čovek koji pazi da se Pali
ništa ne desi.“
Vide kako u Farlenovim očima zamire prkos. „Dobro, moj gospodaru.“
Zakoračivši unazad, Teon se osvrnu da vidi koga bi još mogao da doda. „Meštre
Luvine“, prozva ga.
„Ја ne znam ništa o lovu.“
Tačno, ali ti ne verujem dovoljno da te u svom odsustvu ostavim u zamku.
„Onda je krajnje vreme da naučiš.“
„I ja hoću da pođem. Želim taj plašt od vučjeg krzna.“ Istupi neki dečak, ne
stariji od Brena. Teon ne prepoznade isprve. „Već sam mnogo puta bio u lovu“,
reče Valder Frej. „Na crvenog jelena i losa, čak i na vepra.“
Rođak mu se nasmeja. „Jahao je s ocem u lovu na vepra, ali ga vepru nisu pustili
ni blizu.“
Teon sumnjičavo odmeri dečaka. „Pođi ako hoćeš, ali ako ne budeš mogao da
održiš korak, nemoj misliti da ću ti ja glumiti dadilju.“ On se okrenu Crnom
Lorenu. „Zimovrel je tvoj u mom odsustvu. Ako se ne vratimo, radi s njim šta ti je
volja.“ To bi bar trebalo da ih natera da se mole za moj uspeh.
Okupili su se kraj Lovačke kapije u vreme kada su prvi bledi zraci sunca već
dodirivali zvonik, a dah im se mrznuo na hladnom jutarnjem vazduhu. Gelmar se

bio opremio dugačkom sekirom, kako bi mu njen domet dozvolio da udari pre nego
što vukovi stignu do njega. Sečivo je bilo dovoljno teško da ubije jednim udarcem.
Agar je nosio čelične štitnike za cevanice. Smrad je stigao noseći koplje za vepra i
pretrpanu vreću za pranje, prepunu ko zna čega. Teon je imao svoj luk; nije mu
trebalo ništa drugo. Jednom je strelom spasao Brenov život. Nadao se da neće
morati da mu ga drugom oduzme, ali bio je spreman i na to, ako bude primoran.
Jedanaest ljudi, dva dečaka i desetak pasa pređoše šanac. Iza spoljnjeg zida,
tragovi su se jasno videli u mekoj zemlji; šape vukova, Hodorov težak korak, plići
tragovi stopala dvoje Rida. Kada zađoše pod drveće, trag je bilo teže pratiti, zbog
kamenitog zemljišta i opalog lišća, ali je do tada Farlenova riđa kuja već uhvatila
miris. Ostali psi bili su blizu, doge su njuškale i lajale, a dva čudovišna mastifa
išla su na začelju. Njihova veličina i žestina mogli su da koriste protiv jezovuka
sateranog uza zid.
Mislio je da će Oša možda bežati južno ka ser Rodriku, ali je trag vodio na
sever i severozapad, u samo srce Vučje šume. Teonu se to nimalo nije dopadalo.
Biće okrutna igra sudbine ako Starkovi krenu za Čardak šumski i padnu pravo Aši u
ruke. Pre ću ih ubiti, pomisli on mračno. Bolje je da se pokažem okrutan nego
blesav.
Pramenovi blede magle lebdeli su kao tkanje među drvećem. Stražarike i borovi
vojnici tu su gusto rasli, a nije bilo ničeg mračnijeg i sumornijeg od zimzelene
šume. Tlo je bilo neravno, a opale iglice prikrivale su mekoću zemlje, i konji su se
na njima lako mogli okliznuti, tako da su morali sporo da idu. Ipak ne sporo kao
čovek koji nosi bogalja, ili koštunjava veštica s četvorogodišnjakom na leđima.
Reče samome sebi da bude strpljiv. Imaće ih pre večeri.
Meštar Luvin mu priđe dok su išli životinjskom stazom kraj ivice gudure. „Do
sada je lov teško razlikovati od jahanja kroz šumu, moj gospodaru.“
Teon se osmehnu. „Sličnosti postoje. Ali kod lova, na kraju bude krvi.“
„Mora li biti tako? Ovaj beg je bio velika glupost, ali zar nećeš biti milostiv?
To su tvoja braća po odrastanju.“
„Nijedan Stark sem Roba nije se prema meni bratski ponašao, ali Bren i Rikon
su mi vredniji živi nego mrtvi.“
„Isto važi i za Ride. Kejlinov šanac nalazi se na obodu ritova. Lord Hauland
može opsadu da pretvori u pakao ako poželi, ali dokle god mu držiš naslednike,
moraće da se uzdržava.“
Teonu to ne beše palo na pamet. Zapravo, na blatnjavce jedva da je i pomislio,
osim što je jednom ili dvaput odmerio Miru i zapitao se da li je još devica.
„Možda si u pravu. Poštedećemo ih ako budemo mogli.“
„I Hodora, nadam se. Momak je slabouman, to dobro znaš. Samo radi šta mu se
kaže. Koliko puta ti je otimario konja, nasapunao sedlo, oribao oklop?“
Hodor mu ništa nije značio. „Ako se ne bude borio, poštedećemo ga.“ Teon upre
prstom. „Ali samo zucni o tome da poštedimo divljanku, i možeš da umreš s njom.

Položila mi je zakletvu, i popišala se na nju.“
Meštar pognu glavu. „Ne tražim izgovore za verolomnike. Uradi šta moraš.
Hvala ti na milosrđu.“
Milosrđe, pomisli Teon kada Luvin zaostade. To je prokleta zamka. Pruži ga
previše i nazvaće te slabićem, premalo i bićeš čudovište. Ali je znao da mu je
meštar ipak dao dobar savet. Otac mu je razmišljao samo o osvajanjima, ali čemu
zauzeti kraljevstvo ako ga ne možeš zadržati? Sila i strah služe samo do određene
granice. Šteta što je Ned Stark poveo kćeri na jug; Teon bi inače mogao da ojača
svoju vlast nad Zimovrelom tako što bi se oženio jednom od njih. Sansa je bila
mala lepotica, a do sada verovatno i zrela za krevet. Ali bila je hiljadama liga
daleko, u kandžama Lanistera. Šteta.
Šuma postade još divljija. Borovi i stražarike ustuknuše pred ogromnim tamnim
hrastovima. Gusto trnovo žbunje prikrivalo je opasne urvine i useke. Kameni
bregovi dizali su se i naglo padali. Prođoše kraj napoličarske kolibe, napuštene i
zarasle, i obiđoše poplavljeni kamenolom u kome je mirna voda sijala sivo kao
čelik. Kada psi zalajaše, Teon pomisli da su begunci blizu. On obode Smeška i
krenu kasom, ali naiđe samo na truplo mladog losa... ili ono što je od njega ostalo.
On sjaha da bolje pogleda. Životinja je bila ubijena nedavno, i to su očigledno
uradili vukovi. Psi su željno njuškali okolo, i jedan od mastifa zari zube u but, ali
ga Farlen vikom otera. Nijedan deo životinje nije isečen, shvati Teon. Vukovi su
jeli, ali ne i ljudi. Čak i da se Oša bojala da zapali vatru, trebalo je da im odseče
nekoliko odrezaka za kasnije. Bilo je besmisleno ostaviti toliko dobrog mesa da
istruli. „Farlene, siguran si da smo na dobrom tragu?“ upita on. „Da ti psi ne jure
pogrešne vukove?“
„Moja kuja dovoljno dobro poznaje miris Leta i Čupavka.“
„Nadam se da je tako. Za tvoje dobro.“
Nepun sat docnije, trag ih povede niz padinu do blatnjavog potočića, nabujalog
od nedavnih kiša. Tu psi izgubiše trag. Farlen i Veks pregaziše na drugu obalu s
psima i vratiše se odmahujući glavama, dok su životinje trčale gore-dole po
suprotnoj obali, njuškajući. „Ovde su ušli u vodu, moj gospodaru, ali nemam pojma
gde su izašli“, reče glavni psetar.
Teon sjaha i kleknu kraj potoka i zamoči u njega šaku. Voda je bila hladna.
„Nisu mogli dugo ostati u njoj“, reče on. „Povedi pola pasa nizvodno, ja ću uz...“
Veks glasno pljesnu rukama.
„Šta je?“ upita Teon.
Nemi momak pokaza.
Zemlja blizu vode bila je natopljena i blatnjava. Tragovi koje su vukovi ostavili
bili su očigledni. „Da, otisci šapa. Pa?“
Veks zabode petu u blato, pa zavrte stopalom levo-desno. Ona ostavi duboku
rupu.
Džoset shvati. „Čovek Hodorove veličine ostavio bi duboke tragove u ovom

blatu“, reče on. „Pogotovu s dečakom na leđima. Ali su jedini otisci čizama naši.
Pogledaj i sam.“
Zgrožen, Teon vide da je to istina. Vukovi su sami ušli u nabujalu smeđu vodu.
„Oša je sigurno skrenula ranije. Pre losa, najverovatnije. Poslala je vukove dalje
same, u nadi da ćemo njih juriti.“ On okupi svoje lovce. „Ako ste me vas dvojica
prevarili...“
„Postojao je samo jedan trag, moj gospodaru, kunem se“, reče Garis, braneći se.
„А jezovuci se nikada ne bi rastali od dečaka. Ne zadugo.“ Tako je, pomisli Teon.
Leto i Čupavko su možda otišli da love, ali će se pre ili kasnije vratiti Brenu i
Rikonu. „Garise, Marče, uzmite četiri psa i vratite se istim putem, ustanovite gde
smo ih izgubili. Agare, ti pazi na njih; neću nikakva iznenađenja. Farlen i ja ćemo
pratiti jezovuke. Duni u rog kada naiđete na trag. Duni dvaput ako vidite zveri.
Kada otkrijemo kuda su otišli, odvešće nas pravo svojim gospodarima“
Teon povede Veksa, malog Freja i Ginira Crvenonosog da traže uzvodno. On i
Veks jahali su na jednoj obali potoka, Crvenonosi i Valder Frej na drugoj, svaki sa
po dva psa. Vukovi se mogu pojaviti na obe obale. Teon je pažljivo tražio otiske
šapa, izmet, slomljene grane, bilo kakav trag koji bi govorio gde su jezovuci izašli
iz vode. Lako je primetio otiske jelena, losa i jazavca. Veks iznenadi jednu lisicu
koja je pila na potoku, a Valder iz grmlja istera tri zeca i uspe jednog da pogodi
strelom. Videše ogrebotine od kandži na mestu gde je medved iskidao koru visoke
breze. Ali od jezovuka ne beše ni traga ni glasa.
Samo još malo dalje, reče Teon sebi. Iza onog hrasta, iza onog uspona, iza
sledećeg zavoja potoka, tamo ćemo nešto naći. Nastavio je još dugo nakon što je
postao svestan da treba da se vrati, a sve jači osećaj nemira stezao mu je želudac.
Bilo je podne kada je zgađen cimnuo uzde, okrenuo Smeška i odustao.
Oša i prokleti balavci nekako su mu izmicali. To ne bi trebalo da je moguće,
pogotovu kada se zna da idu peške, opterećeni bogaljem i malim detetom. Sa
svakim proteklim satom povećavali su se izgledi da im bekstvo uspe. Ako stignu do
nekog sela... narod Severa nikada neće uskratiti pomoć sinovima Neda Starka,
Robovoj braći. Dobiće konje da brže putuju, hranu. Ljudi će se tući za čast da ih
štite. Čitav prokleti Sever okupiće se oko njih.
Vukovi su krenuli nizvodno, to je sve. On se uhvatila tu misao. Ona crvena kuja
će nanjušiti gde su izašli iz vode, i opet ćemo im biti na tragu.
Ali kada se nađoše s Farlenovom družinom, jedan pogled na psetarovo lice
razbi sve Teonove nade u paramparčad. „Ovi psi jedino valjaju za borbu s
medvedima“, reče on besno. „Šteta što nemam medveda.“
„Nisu psi krivi.“ Farlen kleknu između mastifa i svoje najdraže crvene kuje,
položivši im ruke na leđa. „Tekuća voda ne zadržava mirise, moj gospodaru.“
„Vukovi su morali negde da izađu iz potoka“
„Sigurno je tako. Uzvodno ili nizvodno. Ako nastavimo, naći ćemo gde, al’
kojim pravcem da krenemo?“

„Nikad nisam čuo da je vuk miljama trčo kroz potok, i to protiv struje“, reče
Smrad. „Čovek bi mogo. Ako zna da ga jure, mogo bi. Ali vuk?“ Ipak, Teon ne
beše tako siguran. Te zveri nisu bile nalik ostalim vukovima. Trebalo je da oderem
prokletinje.
Istu priču su čuli kada su se našli s Garisom, Marčom i Agarom. Lovci su se
vratili istim putem skoro do Zimovrela, i nisu našli ni traga mestu gde su se
Starkovi mogli rastati s jezovucima. Farlenovi psi delovali su ozlojeđeno kao i
njihovi gospodari, jalovo njuškajući drveće i kamenje i besno škljocajući zubima
jedan na drugoga.
Teon se nije usuđivao da prizna poraz. „Vratićemo se do potoka. Pretražićemo
ponovo. Ovog puta ćemo ići koliko god daleko budemo morali.“
„Nećemo ih naći“, reče mali Frej iznenada. „Sve dok su žabožderi s njima.
Blatnjavci vole da se šunjaju, ne bore se kao pošten svet, kriju se i koriste otrovne
strele. Nikad ih ne vidiš, ali oni vide tebe. Oni koji ih pojure u ritove izgube se, i
nikada više ne izađu. Kuće im se kreću, čak i zamkovi poput Sivotočke motrilje.“
On se nervozno osvrnu po zelenilu koje ih je okruživalo sa svih strana. „Možda su
čak i sada tu negde, i slušaju sve što govorimo.“
Farlen se nasmeja da pokaže šta o tome misli. „Moji psi bi nanjušili bilo koga u
tom žbunju. Sčepali bi ih pre nego što bi ti, dečko, stigo da prdneš.“
„Žabožderi ne mirišu kao ljudi“, bio je uporan Frej. „Imaju močvarni smrad, kao
žabe, i drveće, i žabokrečina. Pod miškama im raste mahovina umesto dlaka, a
mogu da prežive hraneći se samo blatom i dišući močvarnu vodu.“
Teon se taman spremao da mu kaže šta da radi s pričama svoje dojilje, kada
progovori meštar Luvin. „Povesti kažu da su se močvarci veoma zbližili s Decom
šume u danima kada su zelenvidi pokušali da udare na Vrat Čekićem voda. Možda
oni poseduju neka tajna znanja.“
Iznenada, učini im se da se šuma smračila, kao da je oblak zaklonio sunce. Lako
je bilo ne uzeti za ozbiljno budalaste priče nekog dečaka, ali se smatralo da su
meštri mudri ljudi. „Jedina deca koja me se tiču jesu Bren i Rikon“, reče Teon.
„Nazad na potok. Smesta.“
Na tren mu se učini da ga neće poslušati, ali na kraju prevladaše stare navike.
Pratili su ga mrzovoljno, ali su ga ipak pratili. Mali Frej bio je preplašen kao oni
zečevi koje je nedavno gađao. Teon rasporedi ljude na obe obale, pa krenu
nizvodno. Jahali su miljama, pažljivo i sporo, sjahujući da prevedu konje preko
klizavog zemljišta, puštajući pse, dobre samo za borbu s medvedima, da njušnu
svaki grm. Na mestu gde je palo drvo zajazilo reku, lovci su bili primorani da
obiđu oko dubokog zelenog jezerca, ali ako su jezovuci učinili isto, za sobom nisu
ostavili nikakvog traga. Zveri su izgleda bili vešti plivači. Kada ih uhvatim, moći
će da plivaju do mile volje. Obojicu ću dati Utopljenom bogu.
Kada šuma poče da tamni, Teon Grejdžoj shvati da je pobeđen. Ili su močvarci
stvarno znali mađiju Dece šume, ili ih je Oša prevarila nekim divljanskim

lukavstvom. On ih natera da nastave kroz suton, ali kada i poslednja svetlost
izblede, Džoset konačno skupi hrabrosti da kaže: „Ovo je uzaludno, moj gospodaru.
Obogaljićemo konja, slomiti nogu.“
„Džoset je u pravu“, reče meštar Luvin. „Tumaranje kroz šume pod svetlom
baklji neće nam ništa doneti.“
Teon je osećao žuč u grlu, a želudac mu je bio gnezdo palacavih i isprepletanih
zmija. Ako se odvuče u Zimovrel praznih šaka, može slobodno da se obuče u
karirani kostim i šiljastu kapu; čitav Sever će znati da je luda. A kada moj otac
sazna, i Aša...
„Moj gospodaru prinče.“ Smrad pritera svog konja bliže. „Možda ti Starkovi
nisu ni došli ovim putem. Da sam ja na njinom mestu, išo bi’ možda na sever i
istok. Kod Ambera. To su vam verni Starkovi ljudi. Ali su im zemlje daleko.
Dečaci će potražiti sklonište negde usput. Možda znam gde.“
Teon ga sumnjičavo odmeri. „Reci mi.“
„Znaš onaj stari mlin, što sam stoji na Žirovoj vodi? Tu smo zastali kada su me
vukli u Zimovrel kao sužnja. Mlinareva žena nam je prodala seno za konje dok se
onaj matori vitez prenemago oko njenih balavaca. Možda se Starkovi tamo kriju.“
Teon je znao mlin. Čak je i prevrnuo mlinarevu ženu jednom ili dvaput. Ni mlin
ni ona nisu bili bogzna šta. „Zašto tamo? Na desetine sela i utvrda jednako su
blizu.“
Nekakvo uživanje zasja u onim bledim očima. „Zašto? To već ne mogu znati. Ali
tamo su, osećam to.“
Postajalo mu je muka od njegovih lukavih odgovora. Usne mu liče na dva crva
koja se tucaju. „Šta to govoriš? Da ne kriješ nešto od mene...“
„Moj gospodaru prinče?“ Smrad skoči iz sedla, pa pozva Teona da učini isto.
Kada obojica sjahaše, on otvori platnenu vreću koju je poneo iz Zimovrela.
„Pogledaj ovamo.“
Postajalo je mračno, i sve se teže videlo. Teon nestrpljivo gurnu ruku u vreću,
pipajući među mekim krznom i grubom vunom. Oštar šiljak mu bočnu kožu, i prsti
mu napipaše nešto hladno i tvrdo. On izvadi broš u obliku vučje glave, od srebra i
ahata. I iznenada shvati. Šaka mu se steže u pesnicu. „Gelmare“, reče, pitajući se
kome može verovati. Nikome. „Agare. Crvenonosi. S nama. Vi ostali se vratite u
Zimovrel s psima. Više mi neće trebati. Znam gde se sada kriju Bren i Rikon.“
„Prinče Teone“, zamoli meštar Luvin, „setićeš se svog obećanja? Milosrđe,
rekao si.“
„Milosrđe je bilo za jutros“, reče Teon. Bolje je da te se plaše nego da ti se
smeju. „Pre nego što su me naljutili.“

DŽON
Videli su vatru u noći kako svetluca na obronku planine, poput pale zvezde.
Gorela je crvenije od ostalih zvezda, i nije treperila, mada je ponekad svetlo
buktala, a ponekad zamirala tek u daleku, jedva vidljivu iskru.
Pola milje napred i dve hiljade stopa u visinu, proceni Džon, i savršeno
postavljena da vidi sve što se kreće u prevoju pod njom.
„Osmatrači u Prevoju urlika“, naglas je razmišljao najstariji od njih. U ranoj
mladosti bio je kraljev štitonoša, zato su ga crna braća još zvala Stitonoša
Dolbridž. „Čega se to Mens Rajder boji, pitam se?“
„Da zna da su zapalili vatru, odrao bi nesrećnike“, reče Eben, zdepast i ćelav
čovek, toliko mišićav da je podsećao na džak kamenja.
„Ovde gore vatra je život“, reče Korin Polušaka, „ali može biti i smrt.“ Po
njegovom naređenju, nisu palili vatru otkako su zašli u planine. Jeli su hladnu
usoljenu govedinu, tvrdi hleb i još tvrđi sir, i spavali obučeni i zbijeni pod
gomilom plaštova i krzana, zahvalni na toploti koju su jedni drugima pružali. Džona
ovo podseti na davne, hladne dane u Zimovrelu, kada je delio krevet s braćom. Ovi
ljudi su mu takođe bili braća, mada je postelja koju su delili bila od kamena i
zemlje.
„Imaće rog“, reče Kamenzmija.
Polušaka kaza: „Rog u koji ne smeju da dunu.“
„То je po noći dugačak i opasan uspon“, reče Eben dok je promatrao daleku
iskru kroz pukotinu u steni koja ih je skrivala. Nebo je bilo vedro, oštre planine
dizale su se crne na crnom, sve do samih vrhova, gde su im hladne krune od snega i
leda bledo sjale na mesečini.
„I još duži pad“, reče Korin Polušaka. „Dva čoveka, rekao bih ja. I gore ih
verovatno ima dvojica, dele stražu.“
„Ја.“ Izvidnik koga su zvali Kamenzmija već beše dokazao da je najbolji
planinar među njima. On će morati da ide.
„I ja“, reče Džon Snežni.
Korin Polušaka ga pogleda. Džon je čuo kako vetar zavija kroz visoki prevoj
iznad njih. Jedan konjić zanjišta i lupi kopitom po tankom kamenitom zemljištu
udubine u kojoj su našli zaklon. „Vuk će ostati s nama“, reče Korin. „Belo krzno se
na mesečini lako primeti.“ On se okrenu Kamenzmiji. „Kada završite, baci dole
upaljenu granu. Doći ćemo kad je ugledamo.“
„Da krenemo onda odmah. Ne valja oklevati“, reče Kamenzmija. Obojica uzeše
po dugačak smotak konopca. Kamenzmija ponese još i džak gvozdenih klinova, i
mali čekić glave omotane u debelu čoju. Konjiće ostaviše za sobom, zajedno s
kacigama, oklopom i Duhom. Džon kleknu i pusti jezovuka da ga lizne pre nego što
pođoše. „Mesto“, naredi. „Vratiću se po tebe.“ Kamenzmija je išao prvi. Bio je

nizak i žilav, već gotovo zašao u pedesetu i sedobrad, ali jači nego što je izgledao,
a Džon nikada ne beše sreo čoveka s boljim noćnim vidom. Noćas će im on trebati.
Preko dana su planine bile plavosive, prekrivene mrazom, ali kada bi jednom sunce
zašlo iza oštrih vrhova, postale bi crne. Sada ih je visoki mesec prelivao belim i
srebrnim.
Crna braća kretala su se kroz crne senke i između crnog kamenja, sporo se
uspinjući uz strmu, vijugavu stazu dok im se dah mrznuo na crnom vazduhu. Džon se
oseti gotovo nag bez oklopa, ali mu težina nije nedostajala. Bio je to naporan
uspon, i spor. Žurba je mogla da znači slomljenu nogu, ili nešto gore. Kamenzmija
kao da je nagonski znao gde da spusti stopala, ali je Džon morao biti oprezniji na
stenovitom, neravnom tlu.
Prevoj urlika je zapravo bio niz prevoja, dugački vijugavi put koji se penjao i
spuštao po ledenim, vetrom izrezbarenim vrhovima i niz skrivene doline koje su
retko viđale sunce. Osim svojih saputnika, Džon nije video živog čoveka otkako su
za sobom ostavili šumu i krenuli uzbrdo. Od Ledenkandži bogovi nisu stvorili
surovijeg mesta, i bile su neprijateljski raspoložene prema ljudima. Vetar je tu gore
rezao kao nož i vrištao u noći kao majka koja nariče nad mrtvom decom. Ono malo
drveća što su ga videli bilo je zakržljalo i nakazno, i raslo je postrance iz pukotina
i naprslina. Urušeni stenoviti ispusti često su se nadvijali nad stazom, oivičeni
ledenicama koje su iz daljine ličile na dugačke bele zube.
Pa ipak, Džon Snežni nije zažalio što je pošao. Tu je bilo i čudesa. Video je
sunčevu svetlost kako iskri na zamrznutim malim vodopadima dok su išli rubom
strmih kamenih litica, i gorsku dolinu punu jesenjeg divljeg cveća, plavih
snegopuca i svetlogrimiznih mrazovatri, i bokora gajdaševe trave, riđe i zlatne.
Zavirio je u klisure toliko duboke i mračne da mu se činilo kako im je dno sigurno
u nekakvom paklu, i jahao je konjića preko vetrom izjedenog prirodnog kamenog
mosta, s obe strane okružen samo nebom. Orlovi su se gnezdili u visovima i
spuštali se da love u dolinama, s lakoćom kružeći na velikim plavosivim krilima
koja su izgledala gotovo kao deo neba. Jednom je gledao kako se crni ris prikrada
ovnu, klizeći niz obronak planine poput tečnog dima, sve dok nije bio spreman za
napad.
Sada je na tebe došao red da napadneš. Želeo je da može da se kreće sigurno i
tiho kao crni ris, i da jednako brzo ubija. Dugačka kandža mu je bila u koricama na
leđima, ali možda neće imati prostora da je upotrebi. Nosio je bodež i nož za
blisku borbu. I oni će imati oružje, a ja nisam oklopljen. Pitao se ko će se večeras
pokazati kao crni ris, a ko kao ovan.
Dugo su se držali staze, prateći njene zavoje dok je vijugala uz obronak planine,
sve više i više. Ponekad bi se planina ulegala, i ne bi više mogli da vide vatru, ali
se ona pre ili kasnije uvek ponovo pojavljivala. Stazu koju je Kamenzmija odabrao
konji nikada ne bi savladali. Na nekim mestima je Džon morao da se priljubi
leđima uz hladni kamen i mili bočno, kao kraba, pedalj po pedalj. Čak i na širim
mestima, staza je bila opasna; bilo je pukotina dovoljno velikih da progutaju

čoveku nogu, odronjenog kamenja preko koga se moglo saplesti, ulegnuća u kojima
se voda preko dana skupljala, a preko noći zamrzavala. Jedan korak, pa još jedan,
reče Džon sebi. Jedan korak, pa još jedan, i neću pasti.
Nije se brijao još otkako su napustili Pesnicu Prvih ljudi, i malje na usni uskoro
su mu bile krute od mraza. Nakon dva sata penjanja, vetar stade tako žestoko da
šiba da su mogli samo da čučnu i uhvate se za kamenje, i mole se da ih ne oduva s
litice. Jedan korak, pa još jedan, nastavi on kada vetar uminu. Jedan korak, pa još
jedan, i neću pasti.
Uskoro su bili toliko visoko da više nije bilo pametno gledati dole. Ispod njih
nije bilo ničega sem zjapeće praznine, iznad njih ničega sem meseca i zvezda.
„Planina je tvoja majka“, rekao mu je Kamenzmija za vreme jednog lakšeg uspona,
pre neki dan. „Privij se uz nju, nabi joj lice u sise, i neće te odbaciti.“ Džon se na
to našalio, rekavši kako nikada nije saznao ko mu je majka, ali da nije očekivao da
će je naći u Ledenkandžama. Sada to ni izbliza nije delovalo tako zabavno. Jedan
korak, pa još jedan, pomisli on, grčevito se držeći.
Uzana staza naglo se završi na mestu gde je ogromna izbočina crnog granita
štrčala iz boka planine. Nakon svetle mesečine, njena senka bila je tako crna da se
činilo kao da zalaze u pećinu. „Pravo gore“, reče izvidnik tiho. „Hoćemo da se
popnemo iznad njih.“ On skide rukavice, zadenu ih za pojas, pa veza jedan kraj
svog konopca oko pojasa, a drugi oko Džona. „Kreni za mnom kada se konopac
zategne.“ Izvidnik ne sačeka odgovor, već odmah pođe, verući se šakama i
stopalima, brže nego što je Džon mogao da poveruje. Dugački konopac sporo se
odmotavao. Džon ga je pažljivo posmatrao, pamteći kako se kreće i gde nalazi
oslonce za ruke, i kada se poslednji namotaj konopca odvi, on skinu rukavice i
krenu, mada mnogo sporije.
Kamenzmija beše obmotao konopac oko glatkog kamenog šiljka na kome je
čekao, ali čim ga Džon stiže, on ga odmota i nastavi dalje. Ovog puta nije bilo
prikladnog oslonca kada se konopac zategnu, tako da je izvadio čekić sa čojanom
glavom i nizom blagih udaraca zakucao klin duboko u pukotinu u steni. Koliko god
da su tihi ti zvuci bili, odzvanjali su po kamenju tako glasno da se Džon grčio od
svakog udarca, siguran da će ih divljani čuti. Kada je klin bio pričvršćen,
Kamenzmija veza konopac za njega, i Džon krenu za njim. Grabi sisu planine,
podseti se on. Ne gledaj dole. Ne oslanjaj svu težinu na noge. Ne gledaj dole.
Gledaj stenu pred sobom. To je dobro mesto za ruku, da. Ne gledaj dole. Mogu
da se odmorim na onom ispustu tamo, samo treba da do njega dođem. Nipošto ne
gledaj dole.
Jednom mu je noga skliznula kada se svom težinom oslonio na nju i srce mu je
zastalo u grudima, ali su bogovi bili milosrdni, i nije pao. Osećao je kako mu se
hladnoća uvlači u prste, ali se nije usuđivao da navuče rukavice; rukavice bi
skliznule, koliko god naizgled dobro prianjale, platno i krzno kretalo se između
kože i kamena, a ovde gore to bi moglo da ga ubije. Opečena šaka počela je da mu

se koči, a zatim i da boli. Onda je nekako otkinuo nokat na palcu, i nakon toga je
ostavljao krvave mrlje gde god bi spustio ruku. Nadao se da će po završetku
uspona imati sve prste na broju.
Gore su išli, i gore i gore, bili su tek crne senke što puze uz mesečinom obasjan
kameni zid. Sa dna prevoja bi ih lako videli, ali ih je planina skrivala od divljana
kraj vatre. Sada su, međutim, bili sasvim blizu. Džon je to osećao. Ipak, nije mislio
na dušmane koji ih, ne znajući, čekaju, već na svog brata u Zimovrelu. Bren je
voleo da se penje. Kada bih samo imao deseti deo njegove hrabrosti.
Zid je na trećinu od vrha presecala kriva pukotina od ledenog kamena.
Kamenzmija pruži ruku da mu pomogne. Zatim ponovo navuče rukavice, tako da i
Džon uradi isto. Izvidnik mahnu glavom nalevo, i njih dvojica otpuzaše uz izbočinu
trista stopa ili više, sve dok ne ugledaše mutnu narandžastu svetlost iza ruba litice.
Divljani behu zapalili svoju stražarsku vatru u plitkom udubljenju iznad najužeg
dela prevoja, s dubokom provalijom ispod njih i stenom iza, koje ih je kolikotoliko štitilo od vetra. Taj isti zaklon omogućio je crnoj braći da im se približe na
samo koju stopu, pužući na stomacima, sve dok nisu gledali odozgo na ljude koje su
morali da ubiju.
Jedan je spavao, čvrsto sklupčan, pod ogromnom humkom od krzna. Džon je
video samo njegovu kosu, svetlocrvenu na svetlosti vatre. Drugi je sedeo blizu
vatre, ubacujući u nju grančice i mrzovoljnim glasom se žaleći na vetar. Treći je
gledao u prevoj, mada je malo šta mogao da vidi, tek ogromnu zdelu tame oivičenu
snežnim obroncima planina. Taj je nosio rog.
Trojica. Na tren, Džona obuze nemir. Trebalo je da ih bude samo dvojica. Ipak,
jedan je spavao. A bilo ih dvojica ili trojica, ili pak dvadesetorica, on je morao da
uradi ono zbog čega je došao. Kamenzmija ga dodirnu po ruci, pokaza na
divljanina s rogom. Džon klimnu ka onom kraj vatre. Bilo je to čudno, birati čoveka
koga ćeš ubiti. Pola svog života proveo je s mačem i štitom, vežbajući za ovaj
trenutak. Da li se Rob ovako osećao pre prve bitke? pitao se, ali nije bilo vremena
da o tome duže razmišlja. Kamenzmija se pokrenu brzo kao svoja imenjakinja, pa
skoči na divljane uz kišu šljunka. Džon isuka Dugačku kandžu iz korica i skoči za
njim.
Sve kao da se desilo u tren oka. Kasnije je Džon mogao da se divi hrabrosti
divljanina koji se prvo mašio roga, a ne oružja. Stavio ga je na usne, ali pre nego
što je stigao da dune, Kamenzmija mu ga izbi udarcem kratkog mača. Džonov čovek
skočio je na noge, zamahnuvši mu ka licu upaljenom granom. Osetio je vrelinu
plamenova kada se izmakao. Krajičkom oka, video je spavača kako se budi, i znao
je da mora brzo da dokrajči svog čoveka. Kada grana ponovo zamahnu, on jurnu na
nju, obema rukama zamahnuvši mačem- kopiletom. Valirijski čelik proseče kožu,
krzno, vunu i meso, ali se divljanin padajući izvi i istrgnu mač iz Džonovih šaka.
Na zemlji se spavač uspravi pod krznima. Džon isuka bodež, zgrabi čoveka za kosu
i prisloni mu vrh noža pod bradu dok ga je hvatao za - ne, dok ju je hvatao - Ruka

mu se zaledi. „Devojka.“
„Osmatrač“, reče Kamenzmija. „Divljanka. Dokrajči je.“
Džon u njenim očima vide vatru i strah. Krv joj je tekla niz belo grlo sa mesta
gde ju je ubo. Jedan pokret i gotovo je, reče on sebi. Bio je tako blizu da je osećao
miris luka u njenom dahu. Nije starija od mene. Nešto kod nje ga natera da pomisli
na Arju, mada uopšte nisu ličile. „Predaješ li se?“ upita on, uvrnuvši bodežom. A
šta ako se ne preda?
„Predajem se.“ Reči su joj bile para na hladnom vazduhu.
„Onda si naš sužanj.“ On povuče bodež s meke kože njenog vrata. „Korin nije
rekao da uzimamo zarobljenike“, reče Kamenzmija.
„Nije rekao ni da ne smemo.“ Džon pusti devojčinu kosu, i ona ustuknu od njega.
„Ona je kopljanica.“ Kamenzmija pokaza na sekiru dugačke drške koja je ležala
kraj njenih krzna. „Za tim se mašala kada si je zgrabio. Pruži joj najmanju priliku, i
zariće ti je među oči.“
„Neću joj pružiti ni najmanju priliku.“ Džon šutnu sekiru daleko od devojke.
„Imaš li ti ime?“
„Igrit.“ Ona protrlja grlo i zagleda se u okrvavljenu šaku.
Pripasavši bodež, Džon iščupa Dugačku kandžu iz tela čoveka koga je ubio. „Ti
si moja zarobljenica, Igrit.“
„Dala sam ti svoje ime.“
„Ја sam Džon Snežni.“
Ona se zgrči. „Zlo ime.“
„Ime za kopile“, reče on. „Moj otac je bio lord Edard Stark od Zimovrela.“
Devojka ga je oprezno gledala, ali se Kamenzmija zlobno nasmeja. „Ne znam da
li znaš, ali zarobljenici su ti koji treba da odgovaraju na pitanja.“ Izvidnik baci u
vatru dugačku granu. „Mada ti ih ona neće dati. Viđao sam kako divljani radije
odgrizu sebi jezik nego da odgovore na pitanje.“ Kada je kraj grane veselo
zaplamsao, on načini dva koraka i baci ga preko ivice. Premećući se, grana pade
kroz noć, a onda nestade u tami.
„Treba da spalite one koje ste ubili“, reče Igrit.
„Za to nam treba veća vatra, a velike vatre previše svetle.“ Kamenzmija se
okrenu, tražeći očima iskre svetlosti po crnim daljinama. „Ima još divljana u
blizini, je li u tome stvar?“
„Spalite ih“, bila je uporna devojka, „ili će vam ti mačevi uskoro ponovo
zatrebati.“
Džon se priseti mrtvog Odora i njegovih hladnih crnih šaka. „Možda treba da je
poslušamo.“
„Ima i drugih načina.“ Kamenzmija kleknu kraj čoveka koga je ubio, skinu mu
plašt, čizme, pojas i prsluk, a onda prebaci telo preko svojih uskih ramena i odnese
ga do ivice. Zastenja kada ga baci preko. Tren kasnije čuše vlažan, težak udarac

daleko dole pod sobom. Tada je već izvidnik svukao i drugo telo, i vukao ga za
ruke. Džon uze noge i zajedno baciše mrtvaca u crninu noći.
Igrit je gledala i ćutala. Džon shvati da je starija nego što mu se u prvi mah
učinilo; možda je imala i dvadeset, ali je bila niska za svoj uzrast, krivonogu,
okruglog lica, malih šaka i prćastog nosa. Čupava riđa kosa štrčala joj je na sve
strane. Izgledala je punačka dok je tako čučala, ali to je uglavnom bilo zbog slojeva
krzna i vune i kože. Pod njima je mogla biti mršava kao Arja.
„Da li ste poslati da motrite na nas?“ upita je Džon.
„Na vas i druge.“
Kamenzmija je grejao ruke nad vatrom. „Šta se nalazi iza prevoja?“
„Slobodan narod.“
„Koliko?“
„Stotine i hiljade. Više nego što si ikada video, vrano.“ Ona se osmehnu. Zubi su
joj bili krivi, ali veoma beli.
Ne zna tačno koliko. „Zašto ste došli ovamo?“
Igrit ućuta.
„Šta to vaš kralj traži u Ledenkandžama? Ovde ne možete ostati, nema hrane.“
Ona okrenu lice od njega.
„Spremate se da krenete na Zid? Kada?“
Ona se zagleda u plamen, kao da ga ne čuje.
„Znaš li nešto o mom stricu, Bendženu Starku?“
Igrit se nije obazirala na njega. Kamenzmija se nasmeja. „Ako ispljune jezik,
nemoj reći da te nisam upozorio.“
Tiho režanje odjeknu među stenama. Crni ris, smesta shvati Džon. Dok je
ustajao, ču ga ponovo, bliže. On isuka mač i okrenu se, osluškujući.
„Neće nas napasti“, reče Igrit. „Ро mrtve su došli. Mačke mogu da namirišu krv
na mnogo milja. Ostaće blizu tela sve dok ne pojedu i poslednji komadić mesa, i
skrckaju kosti zbog srži.“
Džon ču zvuke njihove gozbe kako se razležu među stenama. Od toga oseti
nelagodu. Toplota vatre pomože mu da shvati da je umoran do kostiju, ali se nije
usuđivao da zaspi. Imao je zarobljenicu, i morao je da je čuva. „Da li su ti ovi bili
rođaci?“ upita je tiho. „Ova dvojica koju smo ubili?“
„Ništa više od tebe.“
„Mene?“ On se namršti. „Šta hoćeš da kažeš?“
„Rekao si da si kopile od Zimovrela.“
„Jesam.“
„Kо ti je bila majka?“
„Neka žena. Majke su mahom žene.“ Neko mu je to jednom rekao. Nije se sećao
ko.
Ona se ponovo osmehnu, blesak belih zuba. „I nikad ti nije pevala pesmu o

zimskoj ruži?“
„Nikad je nisam upoznao. A ni čuo za tu pesmu.“
„Bel Bard ju je spevao“, reče Igrit. „On je davno bio Kralj s ove strane Zida.
Sav slobodan narod zna njegove pesme, ali može biti da ih vi na jugu ne pevate.“
„Zimovrel nije na jugu“, primeti Džon.
„О, jeste. Sve ispod Zida za nas je jug.“
Nikad nije o tome razmišljao na taj način. „Valjda sve zavisi od toga gde stojiš.“
„Jeste“, složi se Igrit. „Uvek je tako.“
„Reci mi“, zatraži Džon. Proći će sati pre nego što se Korin popne, i priča će ga
održati budnim. „Hoću da čujem tu tvoju priču.“
„Može biti da ti se neće dopasti.“
„Ipak hoću da je čujem.“
„Hrabra crna vrana“, podrugnu se ona. „Dakle, davno pre nego što je postao
kralj slobodnog naroda, Bel je bio veliki junak.“
Kamenzmija se prezrivo nasmeja. „Ubica, pljačkaš i silovatelj, to hoćeš da
kažeš.“
„I to zavisi od mesta gde stojiš“, reče Igrit. „Stark u Zimovrelu hteo je Belovu
glavu, ali nikada nije mogao da ga uhvati, i ukus neuspeha beše mu gorak. Jednog
dana je u svom jedu nazvao Bela kukavicom koja napada samo slabe. Kada se glas
o tome pročuo, Bel se zakleo da će naučiti lorda pameti. Zato se popeo uza Zid,
spustio niz Kraljevski drum, i jedne zimske noći stigao u Zimovrel s harfom u ruci,
rekavši da se zove Sigerik od Skagosa. Sigerik na Starom jeziku, kojim su govorili
Prvi ljudi, a džinovi govore i danas, znači’varalica’.
Na severu i na jugu, pevači su uvek dobrodošli, tako da je Bel jeo za trpezom
lorda Starka i svirao za lorda u njegovoj visokoj stolici, sve dok pola noći nije
prošlo. Stare je pesme pevao, i nove koje je sam sastavio, i svirao je i pevao tako
dobro da mu je, kada je završio, lord ponudio da sam izabere svoju
nagradu.’Tražim samo cvet’, odgovorio je Bel,’najlepši cvet što cveta u baštama
Zimovrela.’
Sad, zimske ruže su baš tada bile procvale, a nema cveta tako retkog i
dragocenog. Zato je Stark poslao sluge u staklene bašte i naredio da se najlepša
zimska ruža ubere za nagradu pevaču. I tako i bi. Ali kada dođe jutro, pevač beše
nestao... kao i devica kći lorda Brendona. U krevetu su joj našli samo svetloplavu
ružu, koju je Bel ostavio na jastuku gde joj je ležala glava.“
Džon nikada ranije nije čuo tu priču. „Koji je Brendon to trebalo da bude?
Brendon Zidar živeo je u Doba Junaka, hiljadu godina pre Bela. Postojao je
Brendon Palibrod i njegov otac Brendon Brodograditelj, ali...“
„Ovo je bio Brendon Bez Kćeri“, reče Igrit oštro. „Hoćeš da čuješ priču, ili
ne?“
On se namršti. „Nastavi.“

„Lord Brendon nije imao druge dece. Na njegovu molbu, stotine crnih vrana
poletele su iz svojih zamkova, ali nigde nisu mogli naći ni traga Belu i devici.
Skoro godinu dana su tražili, sve dok lord nije izgubio nadu i pao u krevet, i činilo
se da će se loza Starkova ugasiti. Ali jedne noći, dok je ležao i čekao da umre, lord
Brendon je čuo dečji plač. Krenuo je za zvukom i zatekao kći u svojoj ložnici,
usnulu, s detetom na grudima“
„Bel ju je doveo nazad?“
„Ne. Sve vreme su bili u Zimovrelu, krijući se s mrtvima ispod zamka. Devica
je volela Bela tako strasno da mu je rodila sina, kaže pesma... mada, ako ćemo
pravo, sve device vole Bela u tim pesmama koje je sam spevao. Bilo kako bilo,
ono što je sigurno jeste da je Bel ostavio dete kao cenu za ružu koju je bez pitanja
ubrao, i da je dečak odrastao da postane sledeći lord Stark. I to ti je to - ti u sebi
imaš Belove krvi, isto kao i ja.“
„То se nije desilo“, reče Džon.
Ona sleže ramenima. „Možda jeste, možda i nije. Ipak, pesma je lepa. Majka mi
ju je pevala. I ona je bila žena, Džone Snežni. Kao i tvoja.“ Ona protrlja mesto na
vratu gde ju je bodež posekao. „Pesma se završava kada nađu dete, ali priča ima
mračniji kraj. Trideset godina kasnije, kada je Bel bio kralj s ove strane zida i
poveo slobodni narod na jug, mladi lord Stark ga je dočekao na Zamrznutom gazu...
i ubio ga, jer Bel nije hteo da rani svog sina kada su ukrstili mačeve.“
„Zato je sin ubio oca“, reče Džon.
„Da“, reče ona, „ali bogovi mrze rodoubice, čak i kada nisu svesni koga ubijaju.
Kada se lord Stark vratio iz bitke i kada mu je mati videla Belovu glavu na koplju,
od bola se bacila s kule. Sin je nije dugo nadživeo. Jedan njegov lord mu je odrao
kožu i nosio je kao plašt.“
„Taj tvoj Bel je bio lažljivac“, reče on, sada ubeđen.
„Nije“, reče Igrit, „ali je bardova istina drugačija od tvoje ili moje. Bilo kako
bilo, tražio si tu priču, i dobio si je.“ Ona se okrenu od njega, sklopi oči, njemu se
učini da je zaspala.
Zora i Korin Polušaka stigoše zajedno. Crno kamenje beše se pretvorilo u sivo,
a istočno nebo postalo tamnoplavo kada Kamenzmija dole ugleda izvidnike kako se
penju krivudavom stazom. Džon probudi svoju zarobljenicu i uhvati je za ruku dok
su se spuštali da ih sretnu. Srećom, postojao je još jedan put s planine, na sever i
zapad, niz staze mnogo blaže od onih kojima su došli. Čekali su u uskom klancu
kada se braća pojaviše, vodeći konjiće. Duh potrča napred čim oseti njegov miris.
Džon čučnu i pusti da mu jezovuk stegne čeljusti oko ruke i počne da vuče. Bila je
to njihova igra. Ali kada diže pogled, vide da ga Igrit gleda očima velikim, i
širokim, i belim kao kokošja jaja.
Korin Polušaka ne reče ništa kada vide zarobljenicu. „Bilo ih je troje“, reče mu
Kamenzmija. Ništa više od toga.
„Dvoje smo prošli“, reče Eben, „bar ono što su risovi od njih ostavili.“ Mračno

je posmatrao devojku, sumnja mu se jasno videla na licu.
„Predala se“, oseti se Džon primoran da kaže.
Korinovo lice bilo je bezizražajno. „Znaš li ko sam ja?“
„Korin Polušaka.“ Naspram njega izgledala je gotovo kao devojčica, ali mu je
smelo gledala u oči.
„Reci mi istinu. Da sam pao u ruke tvog naroda i predao se, šta bih time dobio?“
„Samo sporiju smrt.“
Veliki izvidnik pogleda Džona. „Nemamo hrane za nju, niti dovoljno ljudi da je
paze.“
„Pred nama je opasan put, momče“, reče Štitonoša Dolbridž. „Jedan uzvik kada
nam treba tišina, i svi smo propali.“
Eben isuka bodež. „Čelični poljubac će je ućutkati.“
Džona je grebalo u grlu. Bespomoćno ih pogleda. „Predala mi se.“
„Onda ćeš ti uraditi ono što se mora“, reče Korin Polušaka. „Ti si krv Zimovrela
i čovek Noćne straže.“ On pogleda ostale. „Idemo, braćo. Ostavite ga. Biće mu
lakše ako ga ne budemo gledali.“ On ih povede uz strmu vijugavu stazu prema
bledom ružičastom suncu koje se probijalo kroz usek u planini, i uskoro samo Džon
i Duh ostadoše s divljankom.
On pomisli da će Igrit pokušati da beži, ali je ona samo stajala i gledala ga.
„Nikada ranije nisi ubio ženu, zar ne?“ Kada on odmahnu glavom, ona reče: „Mi
umiremo isto kao i muškarci. Ali ne moraš to da uradiš. Mens će te prihvatiti, znam
da hoće. Postoje tajni putevi. Ove vrane nas nikada neće uhvatiti.“
„Ја sam vrana isto koliko i oni“, reče Džon.
Ona klimnu glavom, pomirena. „Hoćeš li posle da me spališ?“
„Ne mogu. Neko možda vidi dim.“
„Тako je.“ Ona slegnu ramenima. „Ра, može se završiti i na gorim mestima od
stomaka crnog risa.“
On izvuče Dugačku kandžu s ramena. „Zar se ne bojiš?“
„Sinoć sam se bojala“, priznade ona. „Ali sada je sunce izašlo.“ Ona skloni
kosu da otkrije grlo, pa kleknu pred njega. „Udari snažno i tačno, vrano, ili će moj
duh doći da te proganja.“
Dugačka kandža nije bio tako dugačak i težak mač kao Led njegovog oca, ali je
ipak bio od valirijskog čelika. On dodirnu oštricu da obeleži gde će udarac pasti, a
Igrit zadrhta. „Hladno je“, reče. „Hajde, požuri.“
On diže Dugačku kandžu iznad glave, obema šakama čvrsto stiskajući balčak.
Jedan udarac, svom snagom. Bar je mogao da joj pruži brzu i čistu smrt. Bio je sin
svog oca. Nije li? Nije li?
„Hajde“, požuri ga ona sledećeg trena. „Kopile. Hajde. Ne mogu da budem
hrabra doveka.“ Kada udarac ne pade, ona okrenu glavu da ga pogleda.
Džon spusti mač. „Idi“, promrmlja.

Igrit je zurila.
„Smesta“, reče on, „pre nego što mi se vrati razum. Idi.“
I ona ode.

SANSA
Južno nebo bilo je crno od dima. Dizao se i kovitlao sa stotinu dalekih vatri,
čađavi prsti prekrivali su zvezde. Na drugoj obali Crnobujice niz vatri goreo je
svake noći od obzorja od obzorja, dok je na ovoj strani Bauk zapalio čitavu obalu:
dokove i skladišta, kuće i bordele, sve što je bilo van gradskih zidina.
Čak je i u Crvenoj tvrđavi vazduh imao ukus pepela. Kada Sansa nađe ser
Dontosa u tišini bogošume, on je upita da li je plakala. „То je samo od dima“,
slaga ona. „Izgleda kao da pola Kraljeve šume gori.“
„Lord Stanis hoće dimom da istera Baukove divljake.“ Dontos se zanosio dok je
govorio, jednom rukom oslonjen na stablo kestena. Vinska mrlja prekrivala mu je
grudi crveno-žute ludine odore. „Ubijaju mu izviđače i napadaju komoru. A i
divljaci takođe pale vatre. Bauk je rekao kraljici da bi Stanisu bilo bolje da nauči
svoje konje da jedu pepeo, pošto neće naći ni vlat trave. Sada kao luda čujem
svašta što nikada nisam čuo kao vitez. Pričaju kao da me nema, a“ - on se nagnu
bliže, dahćući joj vinskim zadahom pravo u lice - „pauk zlatom plaća svaku sitnicu.
Mislim da Mesečev dečak već godinama radi za njega.“
Ponovo je pijan. Moj siroti Florijan, tako sebe naziva, i stvarno je takav. Ali
on je sve što imam. „Је li istina da je lord Stanis spalio bogošumu u Krajoluju?“
Dontos klimnu glavom. „Napravio je veliku lomaču od drveća, za žrtvu svom
novom bogu. Crvena sveštenica ga je na to naterala. Priča se da ona sada vlada
njime, i telom i dušom. Zakleo se da će spaliti i Veliko obredište Belorovo ako
zauzme grad.“
„Neka ga.“ Kada je Sansa prvi put ugledala Veliko obredište s mermernim
zidovima i sedam kristalnih tornjeva, pomislila je da je to najlepše zdanje na svetu,
ali je to bilo pre nego što je Džofri na njegovim stepenicama odsekao glavu njenog
oca. „I hoću da izgori.“
„Ćuti dete, bogovi će te čuti.“
„Zašto bi? Molitve mi nikada nisu čuli.“
„Jesu. Poslali su ti mene, zar ne?“
Sansa zagreba koru drveta. U glavi joj se vrtelo, skoro kao da je u groznici.
„Poslali su te, ali šta si ti uradio? Obećao si da ćeš me odvesti kući, a ja sam još
ovde.“
Dontos je potapša po ruci. „Razgovarao sam s jednim čovekom, mojim dobrim
prijateljem... i tvojim, moja gospo. Unajmiće brz brod da nas odvede na sigurno,
kada dođe pravo vreme.“
„Sada je pravo vreme“, bila je uporna Sansa, „pre nego što počne bitka. Na
mene su zaboravili. Znam da bismo mogli da se iskrademo, samo kada bismo
pokušali.“
„Dete, dete.“ Dontos zavrte glavom. „Iz zamka da, to bismo mogli, ali su gradske

kapije čuvanije nego ikada, a Bauk je čak zatvorio i reku.“
To je bila istina. Sansa nikada nije videla Crnobujicu tako praznu. Sve skele
bile su povučene na severnu obalu, a trgovačke galije su ili pobegle, ili ih je Bauk
uzaptio da ih preprave za borbu. Jedine lađe na vodi bile su kraljeve ratne galije.
Veslale su neumorno gore-dole, držeći se duboke vode u sredini reke i
razmenjujući oblake strela sa Stanisovim strelcima na južnoj obali.
Sam lord Stanis još ne beše stigao, ali mu se prethodnica pojavila pre dve noći,
dok su mesec zaklanjali oblaci. Kraljeva Luka se probudila s pogledom na njihove
šatore i barjake. Istakli su crvene i zelene jabuke kuće Fosoveja, kornjaču
Estermonta, i lisicu i cveće Florenta, a zapovednik im je bio ser Gijard Morigen,
čuveni južnjački vitez koga su ljudi sada zvali Gijard Zeleni. Njegova zastava
prikazivala je vranu u letu, crnih krila raširenih na olujno zelenom nebu. Ali su
grad najviše brinuli bledožuti barjaci. Dugački repovi vijorili su za njima poput
treperavih plamenova, a umesto lordovskog grba nosili su božji simbol: plameno
srce Gospodara svetlosti. „Kada Stanis stigne, imaće deset puta više ljudi od
Džofrija, svi to kažu.“ Dontos joj stegnu rame. „Veličina njegove vojske nije bitna,
dušice, sve dok su na suprotnoj strani reke. Stanis ne može preći bez brodova.
„On ima brodove. Više od Džofrija.“
„Dugačak je put od Krajoluja, flota će morati da dođe uz Masijevu kuku, i kroz
Ždrelo i Crni zaliv. Možda će dobri bogovi poslati oluju da ih zbriše s mora.“ Na
Dontosovom licu se ukaza osmeh pun nade. „Znam da ti nije lako. Moraš biti
strpljiva, dete. Kada se moj prijatelj vrati u grad, imaćemo naš brod. Imaj vere u
svog Florijana, i pokušaj da se ne bojiš.“
Sansa zari nokte u šaku. Osećala je strah u stomaku kako svrdla i štipa, svakog
dana sve gori. Košmari o danu kada je princeza Mirsela otputovala još su joj
uznemiravali san; mračni zagušljivi snovi od kojih se bez daha budila u gluvo doba
noći. Čula je kako ljudi urlaju na nju, urlaju bez reči, kao životinje. Okružili su je
sa svih strana i gađali đubretom i pokušali da je svuku s konja, i uradili bi i gore
stvari da Pseto nije prosekao sebi put do nje. Rastrgli su prvoobrednika na
komadiće i kamenom smrskali glavu ser Aronu. A on joj govori da se ne boji!
Čitav grad se bojao. Sansa je to jasno videla sa zidina zamka. Običan svet se
krio iza zatvorenih kapaka i ojačanih vrata, kao da će ih to zaštititi. Kada je
poslednji put Kraljeva Luka pala, Lanisteri su pljačkali i silovali koliko su hteli, i
pobili stotine ljudi, iako je grad sam otvorio kapije. Ovog puta je Bauk nameravao
da se bori, a grad koji se bori ne može da očekuje milost.
Dontos je i dalje brbljao. „Da sam još vitez, morao bih da navučem oklop i
odem na zidine s ostalima. Trebalo bi da poljubim Džofrijeva stopala i zahvalim
mu iz sveg srca.“
„Ako mu zahvališ što te je pretvorio u ludu, ponovo će te proizvesti u viteza“,
reče Sansa oštro.
Dontos se zakikota. „Moja Džonkil je prava mala pametnica.“

„Džofri i njegova majka kažu da sam glupa.“
„Neka ih. Tako si bezbednija, dušice. Kraljica Sersei i Bauk, i lord Varis i
njima slični, oni gledaju jedni druge oprezno kao sokolovi, i plaćaju koga god
stignu da uhode jedni druge, ali se niko nikada ne bavi kćerkom ledi Tande, zar
ne?“ Dontos pokri usta da sakrije podrigivanje. „Bogovi te sačuvali, mala moja
Džonkil.“ Postajao je plačljiv. Vino je tako delovalo na njega. „Daj sada svom
Florijanu jedan poljupčić. Poljubac za sreću.“ On se zatetura ka njoj.
Sansa izbegnu vlažne ispružene usne, poljubi ga ovlaš u neobrijani obraz i
požele mu laku noć. Bila joj je potrebna sva snaga da ne zaplače. U poslednje
vreme je i previše plakala. Znala je da joj to ne dolikuje, ali nije mogla da se
obuzda; suze su navirale, ponekad zbog najobičnije sitnice, a nikada nije mogla da
ih zadrži.
Pokretni most za Megorovu utvrdu nije bio čuvan. Bauk je premestio većinu
zlatnih plaštova na gradske zidine, a beli vitezovi Kraljevske garde imali su
važnijih dužnosti nego da paze na svaki njen korak. Sansa je mogla da ide kuda
hoće po zamku, ali nije želela da ide nikuda.
Ona pređe suvi šanac pun strašnih gvozdenih šiljaka i uspe se uz uzane zavojite
stepenice, ali kada dođe do vrata svoje ložnice, nije imala snage da uđe. Sami
zidovi sobe bili su dovoljni da se oseća zarobljenom; čak i kada bi širom otvorila
prozore, činilo joj se da joj nedostaje vazduha.
Vrativši se na stepenice, Sansa uze da se penje dalje. Dim je sakrivao zvezde i
mlad mesec, tako da je krov bio mračan i gust od senki. A ipak je odatle mogla da
vidi sve: visoke tornjeve i velike ugaone bastione Crvene tvrđave, lavirint gradskih
ulica iza njih, južno i zapadno reku kako crno teče, istočno zaliv, stubove dima i
pepela, vatre, vatre svuda. Vojnici s bakljama puzali su kao mravi preko gradskih
zidina, i stajali načičkani po ogradama što su nikle na bedemima. Dole, kraj Blatne
kapije, kroz dim je nazirala nejasne obrise tri ogromna katapulta, najveća što ih je
iko ikada video, kako se dižu dobrih dvadeset stopa iznad zidina. Ali ništa od toga
nije moglo da joj ublaži strah. Nešto je probode, tako oštro da Sansa zajeca i
stegnu stomak. Možda bi pala, ali se senka iznenada pokrenu, snažni prsti je
zgrabiše za ruku i zadržaše je.
Ona se pridrža za zubac, prsti joj zagrebaše grubi kamen. „Pusti me“, viknu ona.
„Pusti.“
„Ptičica, znači, misli da ima krila? Ili hoćeš da završiš obogaljena kao onaj tvoj
brat?“
Sansa se izvi u njegovom stisku. „Ne bih pala. Samo... iznenadio si me, to je
sve.“
„Hoćeš da kažeš da sam te preplašio. I da te još plašim.“
Ona duboko uzdahnu da se smiri. „Mislila sam da sam sama, ja... Ona skrenu
pogled.
„Ptičica i dalje ne može da podnese da me vidi, zar ne?“ Pseto je pusti. „А bilo

ti je drago što si mi videla lice kada te je rulja zgrabila. Sećaš se?“
Sansa se i previše dobro sećala. Sećala se kako su urlali, i krvi koja joj je curila
niz obraz u koji ju je kamen pogodio, i smrada belog luka iz usta čoveka koji je
pokušao da je svuče s konja. Još je osećala grubo stezanje prstiju na ruci kada je
izgubila ravnotežu i počela da pada.
Tada je pomislila da će umreti, ali su se prsti zgrčili, svih pet odjednom, i čovek
je vrisnuo glasno kao konj. Kada mu je ruka pala, druga ruka, snažnija, gurnula ju je
nazad u sedlo. Čovek sa zadahom na beli luk bio je na zemlji, krv mu je šikljala iz
patrljka ruke, ali je okolo bilo i drugih, a neki su u rukama imali motke. Pseto je
skočio na njih, mač mu je bio čelična munja što je za sobom ostavljala crvenu
izmaglicu. Kada su se razbežali pred njim, on se nasmejao, užasnog opečenog lica
na tren preobraženog.
Ona natera sebe da sada pogleda to lice, da ga zaista pogleda. Dobri maniri su
to nalagali, a gospa nikada ne sme zaboraviti na manire. Ožiljci nisu ono najgore,
nije to čak ni način na koji mu se usne trzaju. To su njegove oči. Nikada nije
videla oči toliko pune gneva. „Ја... trebalo je da dođem posle do tebe“, reče ona
zamuckujući. „Da ti zahvalim, za... zato što si me spasao... bio si tako hrabar.“
„Hrabar?“ Smeh mu je bio skoro režanje. „Psu ne treba hrabrost da rastera
pacove. Bilo ih je trideset na mene jednog, a nijedan se nije usudio da mi stane na
put.“
Mrzela je način na koji je govorio, uvek tako grubo i besno. „Da li ti pričinjava
radost da plašiš ljude?“
„Ne, radost mi pričinjava da ih ubijam.“ Usta mu se trznuše. „Mršti se koliko
hoćeš, ali me poštedi lažne pobožnosti. Ti si potomak visokog lorda. Nemoj mi
reći da lord Edard Stark od Zimovrela nikada nije ubio čoveka.“
„То mu je bila dužnost. Nije u tome uživao.“
„То ti je, znači, pričao?“ Klegani se ponovo nasmeja. „Otac te je lagao.
Ubijanje je nešto najlepše što postoji.“ On isuka dugački mač. „Evo tvoje istine.
Tvoj dragoceni otac ju je otkrio na Belorovom stepeništu. Gospodar Zimovrela,
kraljeva desnica, zaštitnik Severa, silni Edard Stark, potomak loze osam hiljada
godina stare... ali mu je sečivo Ilina Pejna svejedno preseklo šiju, zar ne? Sećaš li
se kako je zaplesao kada mu je glava pala s ramena?“ Sansa se obgrli, iznenada se
smrzavala. „Zašto si uvek toliko pun mržnje? Ja sam ti zahvaljivala...“
„Kao da sam ja jedan od onih pravih vitezova koje toliko voliš, da. Šta misliš,
čemu vitez služi, devojčice? Misliš da biti vitez znači uzimati darove od gospi na
turnirima i izgledati sjajno u zlatnom oklopu? Vitezovi služe za ubijanje.“ On
prisloni oštricu dugačkog mača uz njen vrat, tik ispod uha. Sansa oseti oštrinu
čelika. „Prvog čoveka sam ubio u dvanaestoj. Više ni ne znam koliko sam ih od
tada pobio. Visoke lordove drevnih imena, debele bogataše odevene u somot,
vitezove naduvene kao bešike od svojih počasti, da, i žene i decu takođe - svi su
oni meso, a ja sam kasapin. Neka im njihove zemlje, i njihovi bogovi i njihovo

zlato. Neka im njihovo ser.“ Sendor Klegani pljunu pred njene noge da pokaže šta
o tome misli. „Sve dok imam ovo“, reče, odigavši mač od njenog vrata, „na zemlji
nema čoveka koga se bojim.“
Osim tvog brata, pomisli Sansa, ali je bila dovoljno pametna da to ne kaže
glasno. On je pas, baš kao što kaše. Napola divalj, ljut pas što ujeda ruku koja
pokušava da ga pomazi, ali će ipak rastrgnuti čoveka koji pokuša da mu napadne
gazde. „Čak ni onih ljudi na drugoj obali reke?“
Kleganijeve oči okrenuše se prema dalekim vatrama. „Sve te lomače.“ On vrati
mač u korice. „Samo se kukavice bore vatrom.“
„Lord Stanis nije kukavica.“
„Nije ni čovek kakav mu je bio brat. Robert nikada ne bi dopustio da ga sitnica
poput reke osujeti.“
„Šta ćeš uraditi kada pređe?“
„Boriću se. Ubijati. Umreti, možda.“
„Zar se ne bojiš? Bogovi će te možda poslati u neki užasan pakao zbog sveg zla
koje si učinio.“
„Kakvog zla?“ On se nasmeja. „Koji bogovi?“
„Bogovi koji su nas sve stvorili.“
„Sve?“ naruga se on. „Reci mi, ptičice, kakav to bog stvara čudovište poput
Bauka, ili maloumnicu poput ledi Tandine kćeri? Ako bogovi postoje, stvorili su
ovce da bi vukovi jeli jagnjetinu, i stvorili su slabe da bi se jaki njima igrali.“
„Pravi vitezovi štite slabe.“
On prezrivo frknu. „Ne postoje pravi vitezovi, kao što ne postoje ni bogovi. Ako
ne možeš da zaštitiš sam sebe, crkni i skloni se s puta onima koji mogu. Oštar čelik
i snažne ruke vladaju ovim svetom, ne dozvoli da ti govore suprotno.“
Sansa ustuknu od njega. „Grozan si.“
„Iskren sam. Svet je grozan. A sada odlepršaj, ptičice, muka mi je od tvojih
pogleda.“
Bez reči, ona pobeže. Plašila se Sendora Kleganija... a ipak, jedan njen deo
želeo je da ser Dontos ima bar nešto od Psetove žestine. Postoje bogovi, reče ona
sebi, a postoje i pravi vitezovi. Ne mogu sve priče biti lažne.
Te noći je Sansa opet sanjala nemire na ulicama. Rulja je jurila oko nje,
urlajući, razjarena zver s hiljadu lica. Kud god da se okrenula videla je lica
izobličena u čudovišne neljudske maske. Jecala je i govorila da im nikada nije
učinila ništa nažao, ali su je svejedno svukli s konja. „Ne“, vikala je, „ne, molim
vas, nemojte, nemojte“, ali se niko na nju nije osvrtao. Dozivala je po imenu ser
Dontosa, svoju braću, svog mrtvog oca i svog mrtvog vuka, hrabrog ser Lorasa koji
joj je jednom dao crvenu ružu, ali niko od njih nije došao. Prizivala je junake iz
pesama, Florijana, i ser Rajama Redvina i princa Emona Zmajviteza, ali je niko
nije čuo. Žene su se okomile na nju poput lasica, štipale su je za noge i šutirale u

stomak, a neko je udari u lice i ona oseti kako joj se zubi lome. Onda vide kako
blesnu čelik. Nož joj se zari u trbuh, i kidao je i kidao, sve dok tamo dole od nje ne
ostade ništa više sem svetlucavih vlažnih traka.
Kada se probudila, bledo jutarnje svetlo koso joj je sipalo kroz prozor, ali se
ipak osećala ukočeno i mučno, kao da uopšte nije spavala. Nešto lepljivo joj je
bilo među butinama. Kada smače prekrivač i vide krv, mogla je samo da pomisli
kako se san obistinio. Setila se noževa u sebi, kako kidaju i bodu.
Ona se užasnuta zgrči, ritajući čaršave, i sruči se na pod, teško dišući, naga,
krvava i uplašena.
Ali dok je tako stajala četvoronoške, ona shvati. „Ne, preklinjem vas“, zajeca
Sansa, „molim vas, ne.“ Nije želela da joj se to desi, ne sada, ne ovde, ne sada, ne
sada, ne sada, ne sada.
Obuze je ludilo. Podigavši se za stub kreveta, ona ode do lavora i opra se
između nogu, ribajući svu lepljivost. Pošto je završila, voda je bila ružičasta od
krvi. Kada sluškinje budu videle, znače. Onda se seti posteljine. Otrča do kreveta i
užasnuta se zagleda u tamnocrvenu mrlju i ono što je ona govorila. Na pameti joj je
bilo samo to kako da je se otarasi, da oni ne bi saznali. Ne sme da im dozvoli da
saznaju, ili će je udati za Džofrija i naterati da legne s njim.
Uzevši nož, Sansa iseče mrlju iz čaršava. Ako me pitaju za rupu, šta ću im reći?
Suze joj potekoše niz lice. Ona skide s kreveta poderani čaršav i umrljano ćebe.
Moraću da ih spalim. Zgužva dokaze, nabi ih u kamin, natopi ih uljem iz svetiljke i
zapali vatru. Onda shvati da se krv probila kroz čaršave do madraca, tako da i
njega pokuša da digne, ali je on bio velik i nezgrapan, teško ga je bilo pomeriti. U
vatru je mogla da gurne samo polovinu. Klečala je, mučeći se da nabije dušek u
kamin, kada gust sivi dim preplavi sobu; vrata se s treskom otvoriše i ona ču
sobaricu kako hvata dah.
Na kraju su njih tri morale da je otrgnu. A sve je bilo uzalud. Posteljina je bila
spaljena, ali kada je odvukoše, butine su joj ponovo bile krvave. Kao da ju je
vlastito telo izdalo Džofriju, razvivši grimizni lanisterski barjak da ga čitav svet
vidi.
Pošto ugasiše vatru, odnesoše oprljeni madrac, izvetriše dim, pa donesoše kadu.
Žene su dolazile i odlazile, mrmljajući i čudno je gledajući. Napuniše kadu vrelom
vodom, okupaše je i opraše joj kosu i dadoše joj platno da nosi između nogu. Do
tada se Sansa već beše sabrala, i sad se stidela svoje ludosti. Dim joj je uništio
većinu odeće. Jedna od žena ode i vrati se sa zelenom vunenom haljinom, koja
gotovo da joj je pristajala. „Nije lepa kao tvoje stvari, ali će poslužiti“ , reče kada
je navuče preko Sansine glave. „Cipele ti nisu izgorele, tako da bar nećeš morati
bosonoga pred kraljicu.“
Sersei Lanister je doručkovala kada joj uvedoše Sansu u odaju. „Možeš sesti“,
reče kraljica otmeno. „Da li si gladna?“ Ona pokaza ka trpezi. Bilo je ovsene kaše,
meda, mleka, kuvanih jaja i reš pečene ribe.

Sansi pozli od samog pogleda na hranu. Stomak joj je bio vezan u čvor. „Ne
hvala, veličanstvo.“
„Ne krivim te. Pored Tiriona i lorda Stanisa i meni sva hrana ima ukus pepela.
A sada si i ti počela da podmećeš požare. Šta si želela da postigneš?“
Sansa obori glavu. „Krv me je preplašila.“
„Krv je simbol tvoje ženstvenosti. Ledi Kejtlin te je možda pripremila. Imala si
svoje prvo cvetanje, i to je sve.“
Sansa se nikada nije osećala manje cvetno. „Moja gospa majka mi je rekla, ali
ja... mislila sam da će biti drugačije.“
„Kako drugačije?“
„Ne znam. Manje... čistije, i čudesnije.“
Kraljica Sersei se nasmeja. „Sačekaj da rodiš dete, Sansa. Ženin život sastoji se
od devet delova nečistoće i jednog dela čudesa, to ćeš uskoro naučiti... a delovi
koji izgledaju čudesni često se ispostave kao najprljaviji.“ Ona otpi malo mleka.
„Znači, sada si žena. Imaš li predstavu šta to znači?“
„Znači da sam sada stasala da se udam i legnem s muškarcem“, reče Sansa, „i da
kralju rađam decu.“
Kraljica se suvo osmehnu. „Što te ne ispunjava radošću kao pre, vidim. To ti
neću uzeti za zlo. Džofri je oduvek bio težak. Čak i njegovo rođenje... porađala sam
se dan i po. Ne možeš zamisliti taj bol, Sansa. Tako sam glasno vrištala da mi se
činilo kako će me Robert čuti u Kraljevoj šumi.“
„Veličanstvo nije bilo s tobom?“
„Robert? Robert je bio u lovu. To mu je bio običaj. Kada god bi mi se vreme
približilo, moj kraljevski supružnik bi pobegao u šumu s lovcima i psima. Kada bi
se vratio darivao bi me krznima ili jelenskom glavom, a ja njega detetom.
Shvati, ja nisam želela da bude sa mnom. Imala sam velemeštra Piselija i četu
babica, a imala sam i svog brata. Kada su Džejmiju rekli da ne sme da uđe u
porodiljsku sobu, samo se osmehnuo i upitao ko će od njih pokušati da ga zaustavi.
Bojim se da ti Džofri neće pokazivati takvu odanost. Na tome zahvali svojoj
sestri, ako nije mrtva. On ne može da zaboravi onaj dan na Trozupcu, kada si
videla kako ga je osramotila, tako da on za uzvrat sramoti tebe. Ti si, međutim,
snažnija nego što izgledaš. Očekujem da ćeš preživeti malo poniženja. Ja jesam.
Kralja možda nikada nećeš voleti, ali njegovu decu hoćeš.“
„Volim veličanstvo svim srcem“, reče Sansa.
Kraljica uzdahnu. „Bolje nauči neke nove laži, i to brzo. Lordu Stanisu se ta
neće dopadati, to ti jamčim.“
„Novi prvoobređnik je rekao da bogovi nikada neće dozvoliti lordu Stanisu da
pobedi, pošto je Džofri istiniti kralj.“
Na kraljičinom licu zaigra slabašan osmeh. „Robertov zakoniti sin i naslednik.
Mada je Džof plakao svaki put kada bi ga Robert zagrlio. Veličanstvu se to nije
dopadalo. Kopilad su mu uvek srećno gugutala i sisala mu prst kada bi ga stavio u

njihova niskorođena ustašca. Robert je voleo osmehe i klicanje, uvek, tako da je
išao tamo gde ih je mogao naći, svojim prijateljima i svojim kurvama. Robert je
želeo da ga vole. Moj brat Tirion pati od iste boljke. Želiš li ti da te vole, Sansa?“
„Svako želi da ga vole.“ .
„Vidim da te cvetanje nimalo nije opametilo“, reče Sersei. „Sansa, dozvoli mi
da na ovaj izuzetan dan podelim s tobom malo ženske mudrosti. Ljubav je otrov.
Sladak otrov, tačno, ali ipak smrtonosan.“

DŽON
Bilo je mračno u Prevoju urlika. Veliki kameniti bokovi planina su veći deo
dana skrivali sunce, tako da su jahali u senci, i dah ljudi i konja mešao se na
hladnom vazduhu. Ledeni vodeni prsti curili su sa snežnih nanosa iznad njih u
ledena jezerca koja su krčkala i pucala pod konjskim kopitima. Ponekad bi videli
nešto malo korova kako se s mukom probija iz pukotine u steni ili mrlju bledog
lišaja, ali nije bilo trave, a drveće na tim visinama nije raslo.
Staza je bila jednako strma koliko i uska, a vijugala je sve više i više. Kada bi
prevoj postajao tako zbijen da su izvidnici morali da idu jedan za drugim, Stitonoša
Dolbridž bi vodio, pogledom pretražujući visove, uvek spremnog luka i strela. Za
njega se pričalo da ima najbolji vid u čitavoj Noćnoj straži.
Duh je nemirno trčkarao kraj Džona. S vremena na vreme bi zastao i okrenuo se,
načuljenih ušiju, kao da je čuo nešto iza njih. Džon nije mislio da će crni risovi
napasti žive ljude, osim ako ne umiru od gladi, ali je ipak olabavio Dugačku kandžu
u koricama.
Vetrom isklesan luk od sivog kamena obeležavao je najvišu tačku prevoja. Tu se
put širio i počinjao da se spušta ka dolini Mlečne vode. Korin odluči da se na tom
mestu odmore sve dok se senke ponovo ne zgusnu. „Senke su prijatelji ljudi u
crnom“, reče on.
Džon shvati da je to pametno. Bilo bi prijatno za promenu jahati po svetlu,
pustiti da se blistavo planinsko sunce upije u njihove plaštove i rastera studen iz
kostiju, ali se na to nisu usuđivali nisu usuđivali. Već su naišli na troje osmatrača,
tako da ih je moglo biti još, spremnih da dignu uzbunu.
Kamenzmija se sklupčao pod svojim otrcanim krznenim plaštom i gotovo smesta
zaspao. Džon je podelio svoju usoljenu govedinu s Duhom, dok su Eben i Stitonoša
Dolbridž nahranili konje. Korin Polušaka sedeo je leđima naslonjen na stenu,
oštreći mač sporim, dugačkim pokretima. Džon je nekoliko trenutaka posmatrao
izvidnika, a onda smogao snage da mu priđe. „Moj gospodaru“, reče, „nisi me
pitao kako je prošlo. S devojkom.“
„Ја nisam gospodar, Džone Snežni.“ Korin glatko kliznu preko čelika kamenom u
dvoprstoj šaci.
„Rekla mi je da će me Mens prihvatiti ako pobegnem s njom.“
„Rekla ti je istinu.“
„Čak je i tvrdila da smo rod. Ispričala mi je priču...“
„...о Belu Bardu i ruži Zimovrela. Kamenzmija mi je rekao. I ja znam tu pesmu.
Mens je nekada znao da je peva, kada se vraćao iz izvidnica. Voleo je divljansku
muziku. Da, kao i njihove žene.“
„Poznavao si ga?“
„Svi smo ga poznavali.“ Glas mu beše tužan.

Bili su prijatelji, a ne samo braća, shvati Džon, a sada su zakleti dušmani.
„Zašto je dezertirao?“
„Zbog cure, kažu neki. Zbog krune, tvrde drugi.“ Korin palcem oproba oštricu
mača. „Mens je mnogo voleo žene, a nije bio čovek koji se rado klanja, to je istina.
Ali postojalo je i još nešto. Voleo je divljinu više od Zida. To mu je bilo u krvi.
On je rođen kao đivljanin, uzeli smo ga kao dete, pošto smo pobili neke pljačkaše.
Kada je otišao iz Kule senki, samo se vratio kući.“
„Је li bio dobar izvidnik?“
„Najbolji među nama“, reče Polušaka, „а i najgori. Samo budale poput Torena
Smolvuda preziru divljane. Oni su jednako hrabri kao mi, Džone. Jednako snažni,
brzi, pametni. Ali nemaju discipline. Zovu sebe slobodnim narodom, i svaki smatra
za sebe da je kralj, i da je pametniji od meštra. Mens je bio isti. Nikada nije naučio
da sluša.“
„Kao ni ja“, reče Džon tiho.
Korinove pronicljive sive oči kao da su mu prozirale dušu. „Znači, pustio si
je?“ Nije zvučao nimalo iznenađeno.
„Znaš?“
„Sada znam. Reci mi zašto si je poštedeo.“
Bilo je teško to izraziti rečima. „Moj otac nikada nije koristio glavoseču.
Govorio je kako duguje ljudima koje ubija da ih pogleda u oči i čuje njihove
poslednje reči. A kada sam ja pogledao u Igritine oči, ja...“ Džon se bespomoćno
zagleda u svoje šake. „Znam da je neprijatelj, ali u njoj nema zla.“
„Ništa više nego u onoj drugoj dvojici.“
„Tamo su bili njihovi životi ili naši“, reče Džon. „Da su nas videli, da su dunuli
u onaj rog....“
„Divljani bi nas progonili i pobili, tačno.“
„Rog je sada kod Kamenzmije, Igriti smo uzeli nož i sekiru. Iza nas je, bez konja
i oružja....“
„I verovatno neće predstavljati pretnju“, složi se Korin. „Da je morala da umre,
ostavio bih je s Ebenom, ili bih to uradio sam.“
„Zašto si onda meni naredio?“
„Nisam ti naredio. Rekao sam ti da uradiš ono što se mora, i ostavio da sam
odlučiš šta je to.“ Korin ustade i vrati dugački mač natrag u korice. „Kada hoću da
se neko uzvere uz planinu, pozovem Kamenzmiju. Ako želim da dušmanina pogodi
strela u oko, preko vetrovitog bojišta, pozovem Stitonošu Dolbridža. Eben može
svakog čoveka da natera da oda svoje tajne. Da bi vodio ljude, moraš da ih
upoznaš, Džone Snežni. Sada o tebi znam više nego jutros.“
„А da sam je ubio?“ upita Džon.
„Bila bi mrtva, a ja bih te poznavao bolje nego pre. Ali dosta priče. Treba da
odspavaš. Mnoge su lige pred nama, i mnoge opasnosti. Trebaće ti snaga.“

Džon je mislio da san neće lako doći, ali je znao da je Polušaka u pravu. Našao
je zavetrinu pod kamenim ispustom i skinuo plašt da se pokrije. „Duše!“ pozva.
„Dođi. K meni.“ Uvek je spavao bolje kada bi veliki beli vuk bio kraj njega; voleo
je njegov miris, i prijala mu je toplota tog čupavog bledog krzna. Ovog puta,
međutim, Duh ga samo pogleda. Onda se okrenu, optrča oko konjića, i nestade.
Hoće da lovi, pomisli Džon. Možda u planinama ima divokoza. I crni risovi moraju
nešto da jedu. „Samo nemoj da pokušaš da uloviš risa“, promrmlja. To bi čak i za
jezovuka bilo opasno. On navuče plašt preko sebe i ispruži se ispod stene.
Kada sklopi oči, dođe mu san o jezovucima.
Bilo ih je petoro, a trebalo je da ih bude šestoro, i bili su daleko jedan od
drugoga. On oseti duboki bol praznine, osećaj nedovršenosti. Šuma beše ogromna i
hladna, a on tako mali i izgubljen. Braća su mu bila negde u njoj, i sestra, ali im je
izgubio miris. Seo je i digao glavu ka sve mračnijem nebu, i jauk mu odjeknu kroz
šumu, dugačak, samotan i žaloban zvuk. Kada zamre, on načulji uši, čekajući
odgovore, ali jedini zvuk beše uzdah snega na vetru.
Džone?
Glas dopre iza njega, tiši od šapata, ali istovremeno snažan. Da li uzvik može
biti tih? On okrenu glavu, tražeći brata, obris vitke sive prilike kako se kreće pod
drvećem, ali ne beše ničeg, samo...
Stražarika.
Činilo se kao da niče iz gole stene, bledi koreni grčili su se iz nebrojenih
procepa i sićušnih pukotina. Drvo je bilo vitko u poređenju s drugim stražarikama
koje je video, tek mladica, ali je raslo na njegove oči, grane su debljale dok su
hitale k nebu. Oprezno, on obiđe glatko belo deblo sve dok ne dođe do lica. Crvene
oči ga pogledaše. Žestoke oči one behu, ali ipak radosne što ga vide. Stražarika je
imala oči njegovog brata. Da li mu je brat oduvek imao tri oka?
Ne oduvek, dođe tihi uzvik. Ne pre vrane.
On onjuši koru, namirisa vuka, i drvo, i dečaka, ali iza njih behu drugi mirisi,
bogati smeđi miris tople zemlje i tvrdi sivi miris kamena, i još nešto, nešto užasno.
Smrt, znao je. Mirisao je smrt. On ustuknu, nakostrešene dlake, i iskezi očnjake.
Ne boj se, volim kad sam u mraku. Niko ne može da te vidi, ali ti možeš da
vidiš sve. Ali prvo moraš da otvoriš oči. Vidiš? Ovako. I drvo se pruži ka njemu i
dodirnu ga.
I iznenada, on se ponovo nađe u planinama, kandži duboko zarivenih u snežni
nanos, dok je stajao na ivici velikog ponora. Pred njim se Prevoj urlika otvarao u
vetrovitu prazninu, a dugačka trouglasta dolina prostirala se pod njim poput čilima,
preplavljena svim bojama jesenjeg popodneva.
Ogromni plavobeli zid zatvarao je jedan kraj doline, uklinivši se između
planina, kao da ih je razgrnuo u stranu, i na tren on pomisli da se u snu vratio u Crni
zamak. Onda shvati da gleda na ledenu reku, nekoliko hiljada stopa visoku. Pod tim
svetlucavim hladnim grebenom bilo je veliko jezero; u njegovim dubokim

kobaltnoplavim vodama video se odraz snegom prekrivenih vrhova što su ga
okruživali. Niže u dolini bilo je ljudi, sada je video: mnogo ljudi, na hiljade,
ogromna vojska. Neki su kopali velike rupe u napola smrznutoj zemlji, dok su se
drugi vežbali za rat. Gledao je uskomešano mnoštvo jahača kako juriša na zid
štitova, u sedlima konja ne većim od mrava. Zvuk njihovih vežbi bio je šuštanje
čeličnog lišća, slabašno je klizilo na vetru. Logor im nije imao reda; nije video
jarke, ni naoštreno kolje, ni uredne nizove veza za konje. Grube zemunice i kožni
šatori behu iznikli posvuda, nasumično razbacani, kao boginje na licu zemlje.
Video je neuredne gomile sena, osećao miris koza i ovaca, konja i svinja, mnogih
pasa. Pipci crnog dima dizali su se s hiljadu vatri.
Ovo nije vojska, a nije ni grad. Ovo je čitav jedan narod.
Na drugoj strani dugačkog jezera, jedna humka se pomeri. On je bolje osmotri i
vide da to uopšte nije zemlja, već živ stvor, čupavo ogromno stvorenje sa zmijom
od nosa i kljovama dužim nego u najvećeg vepra koga je ikada video. A i jahač mu
je bio ogroman, i oblik mu je bio čudan, predebelih nogu i kukova da bi bio čovek.
A onda mu iznenadan nalet hladnoće nakostreši krzno, i vazduh ispuni šum krila.
Kada diže oči ka ledenobelim planinskim visovima, senka se obruši s neba.
Prodoran krik se prolomi vazduhom. On ugleda širom raskriljena plavosiva krila,
kako zamračuju sunce...
„Duše!“ viknu Džon, uspravivši se. Još je osećao kandže, bol. „Duše, dolazi!“
Pojavi se Eben, zgrabi ga, prodrma. „Tišina! Hoćeš da privučeš divljane? Šta ti
je, dečače?“
„San“, reče Džon slabašno. „Bio sam Duh, bio sam na planinskom obronku i
gledao dole na zaleđenu reku, i nešto me je napalo. Ptica... orao, mislim...“
Štitonoša Dolbridž se osmehnu. „U mojim snovima su uvek lepe ženske. Šteta
što ne sanjam dovoljno često.“
Priđe im Korin. „Zaleđena reka, kažeš?“
„Mlečna voda izvire iz velikog jezera u podnožju glečera“, ubaci Kamenzmija.
„Bilo je i drvo s licem mog brata. Divljani... ima ih na hiljade, više nego što
sam mislio da ih postoji. A i džinovi koji jašu mamute.“ Po položaju sunca, Džon
oceni da je spavao četiri ili pet sati. Glava ga je bolela, i leđa, na mestima gde su
ga kandže ubole. Ali to je bilo u snu.
„Ispričaj mi sve čega se sećaš, od početka do kraja“, reče Korin Polušaka.
Džon je bio zbunjen. „То je samo san.“
„Vučji san“, reče Polušaka. „Kraster je rekao lordu zapovedniku da se divljani
okupljaju kod izvora Mlečne vode. Možda si zato to sanjao. Ili može biti da si
video ono što nas čeka za koji sat. Ispričaj mi.“
Skoro da ga je bilo sramota da priča o takvim stvarima Korinu i drugim
izvidnicima, ali je poslušao naređenje. Međutim, niko od crne braće nije mu se
smejao. Kada je završio, čak se ni Štitonoša Dolbridž nije osmehivao.
„Zverobraz?“ reče Eben mračno, gledajući Polušaku. Misli li na orla? pitao se

Džon. Ili na mene? Zverobrazima i vargama mesto je bilo u pričama Stare Nen, ne
u svetu u kome je živeo čitavog života. A ipak, ovde, u ovoj čudnoj sumornoj
divljini stena i leda, nije bilo teško u njih poverovati.
„Hladni vetrovi počinju da duvaju. Mormont se toga bojao. I Bendžen Stark je to
osetio. Mrtvaci hodaju, a drveće ponovo ima oči. Zašto da ne verujemo u varge i
džinove?“
„Da li to znači da su i moji snovi stvarni?“ upita Štitonoša Dolbridž. „Nek lord
Snežni zadrži svoje mamute, ja hoću svoje žene.“
„Čitav život služim u Straži, i malo ko je išao u dalje izvidnice od mene“, reče
Eben. „Video sam kosti džinova, i čuo mnoge čudne priče, ali ništa više. Hoću da
ih vidim sopstvenim očima.“
„Samo pazi da oni ne vide tebe, Ebene“, reče Kamenzmija.
Ponovo su krenuli, mada se Duh nije pojavio. Senke su do tada već prekrile dno
prevoja, i sunce je brzo tonulo iza oštrih vrhova blizanaca ogromne planine koju su
izvidnici prozvali Račva. Ako je san bio stvaran... Čak ga je i sama pomisao
plašila. Da li je orao ranio Duha, ili ga bacio s litice? A šta je značila stražarika s
licem njegovog brata, koja je smrdela na smrt i tamu?
Poslednji zrak sunca nestade iza vrhova Račve. Sumrak ispuni Prevoj urlika.
Činilo se kao da je smesta zahladnelo. Nisu se više uspinjali. Zapravo, tlo je
počelo da se spušta, mada još ne oštro. Bilo je prepuno pukotina i naprslog stenja i
odronjenog kamenja. Uskoro će pasti mrak, a Duha još nema. Ta pomisao
razdirala je Džona, ali se nije usuđivao da doziva jezovuka. I drugi stvorovi možda
slušaju.
„Korine“, pozva tiho Štitonoša Dolbridž. „Tamo. Pogledaj.“
Orao je stajao na grebenu visoko iznad njih, jasno ocrtan na mračnom nebu.
Viđali smo i druge orlove, pomisli Džon. Ne mora ovaj biti onaj koga sam
sanjao.
Pa ipak, Eben bi ga gađao strelom, da ga Štitonoša nije sprečio. „Ptica je daleko
van dometa luka.“
„Ne sviđa mi se što nas gleda.“
Štitonoša sleže ramenima. „Ni meni, ali je ti nećeš u tome sprečiti. Samo ćeš
protraćiti strelu.“
Korin je sedeo u sedlu, dugo proučavajući orla. „Idemo dalje“, reče konačno.
Izvidnici nastaviše da se spuštaju.
Duše, požele Džon da vikne, gde si?
Upravo se spremao da krene za Korinom i ostalima, kada na tren ugleda belo
krzno između dve stene. Nanos starog snega, pomisli, ali onda vide da se kreće.
Smesta sjaha. Kada kleknu, Duh diže glavu. Vrat mu je vlažno svetlucao, ali nije
pustio ni zvuk kada Džon skide rukavicu i dodirnu ga. Kandže su prosekle krvavu
brazdu kroz krzno i meso, ali ptica nije uspela da mu slomi vrat.

Korin Polušaka stajao je nad njim. „Koliko je teško ranjen?“
Umesto odgovora, Duh se diže na noge.
„Vuk je jak“, reče izvidnik. „Ebene, vode. Kamenzmijo, tvoju mešinu s vinom.
Džone, drži ga čvrsto.“
Zajedno opraše skorenu krv iz jezovukovog krzna. Duh se otimao i režao dok je
Korin nalivao vino u neravne crvene posekotine od orlovih kandži, ali ga Džon
obgrli, šapućući mu umirujuće reči, i vuk se uskoro smiri. Kada otrgoše traku s
Džonovog plašta da zaviju rane, mrak se već bio sasvim spustio. Crnina neba
razlikovala se od crnine stena samo po rasutim zvezdama. „Nastavljamo?“ hteo je
da zna Kamenzmija.
Korin ode do svog konjića. „Vraćamo se.“
„Vraćamo?“ Džon je bio iznenađen.
„Orlovi imaju oštrije oči od ljudi. Viđeni smo. Zato sada bežimo.“ Polušaka
obmota dugački crni šal oko lica, pa skoči u sedlo.
Ostali izvidnici se zgledaše, ali niko ni ne pomisli da se usprotivi. Jedan po
jedan uzjahaše i okrenuše konje ka domu. „Duše, dođi“, pozva on, i jezovuk krenu,
bleda senka u noći.
Jahali su čitavu noć, pažljivo tražeći put preko neravnog tla vijugavog prevoja.
Vetar je bivao sve jači. Ponekad je bilo toliko tamno da su sjahivali i nastavljali
peške, vodeći konjiće za sobom. Jednom je Eben predložio da upale baklje, ali
Korin reče: „Bez vatri“, i o tome se više nije govorilo. Stigoše do kamenog mosta
na vrhu, pa počeše ponovo da se spuštaju. Negde u tami crni ris besno zaurla, a
glas mu se odbi od stena tako da se činilo kao da još deset risova odgovara.
Jednom se Džonu učini da vidi svetle oči na litici iznad njih, velike kao puni
meseci.
U mrklom mraku pred zoru zastaše da bi se konji napili vode i da bi im dali po
pregršt zobi i sena. „Nismo daleko od mesta gde su divljani ubijeni“, reče Korin.
„S njega, jedan čovek može da zaustavi stotinu. Pravi čovek.“ On pogleda
Stitonošu Dolbridža.
Štitonoša obori glavu. „Ostavite mi koliko god strela možete, braćo.“ On
pogladi svoj dugački luk. „I dajte mom konju jabuku kad stignete kući. Zaslužio ju
je, sirotan.“
On ostaje da umre, shvati Džon.
Korin stegnu Štitonošinu ruku šakom u rukavici. „Ako orao sleti niže da te
osmotri...“
„...izrašće mu novo pero.“
Džon poslednji put vide Štitonošu Dolbridža kako se penje uz usku stazu ka
visovima.
Kada zora svanu, Džon se zagleda u vedro nebo i vide tačkicu kako se kreće
plavetnilom. Eben je takođe ugleda, pa prokle, ali mu Korin reče da bude tih.
„Slušajte.“

Džon zadrža dah, i ču. U daljini, iza njih, zov lovačkog roga odjekivao je
planinama.
„А sada dolaze“, reče Korin.

TIRION
Pod ga je za to mučenje obukao u lanisterski grimiznu meku somotsku tuniku i
doneo mu lanac njegovog položaja. Tirion ga ostavi na stočiću kraj kreveta.
Njegova sestra nije volela da je podsećaju kako je on kraljeva desna ruka, a on nije
želeo da odnose među njima još više pogoršava.
Varis ga pristiže dok je prelazio dvorište. „Moj gospodaru“, reče, pomalo
zadihano. „Ovo moraš smesta da pročitaš.“ On belom mekom šakom pruži
pergament. „Izveštaj sa Severa.“
„Dobre ili loše vesti?“ upita Tirion.
„Nije na meni da o tome sudim.“
Tirion odmota pergament. Morao je da zaškilji da pročita reči u bakljama
osvetljenom dvorištu. „Smilujte se bogovi“, izusti tiho. „Obojica?“
„Bojim se da je tako, moj gospodaru. To je tako tužno. Pretužno. Bili su tako
mladi i nevini.“
Tirion se priseti kako su vukovi zavijali kada je mali Stark pao. Zavijaju li i
sada, pitam se? „Jesi li rekao još nekome?“ upita.
„Još ne, ali ću morati, naravno.“
On smota pismo. „Ја ću reći sestri.“ Želeo je da vidi kako će primiti vesti. To je
baš želeo.
Kraljica je te noći izgledala posebno ljupko. Imala je haljinu od tamno-zelenog
somota s dubokim izrezom, koja joj je isticala boju očiju. Zlatna kosa joj je padala
na gola ramena, a struk joj je krasio pleteni pojas iskićen smaragdima. Tirion
sačeka da najpre sedne i da mu donesu čašu vina pre nego što joj pokaza pismo. Ne
reče ni reč. Sersei nedužno zatrepta na njega i uze mu ga iz ruku.
„Pretpostavljam da si srečna“, reče on dok je čitala. „Čini mi se da si želela
smrt malog Starka.“
Na Serseinom licu se pojavi gadljiv izraz. „Džejmi ga je bacio kroz prozor, ne
ja. Zbog ljubavi, rekao je, kao da će mi to pričiniti zadovoljstvo. Bilo je to glupo, a
i opasno, ali kada je to naš mili brat zastao da o nečemu razmisli ?“
„Dečak vas je video“, napomenu Tirion.
„Bio je dete. Mogla sam da ga preplašim i tako ućutkam.“ Zamišljeno se zagleda
u pismo. „Zašto moram da trpim optužbe svaki put kada se nekom Starku nešto
desi? To je Grejdžojevo delo, ja s tim nemam ništa.“
„Nadajmo se da će ledi Kejtlin u to poverovati.“
Oči joj se raširiše. „Neće valjda...“
„...da ubije Džejmija? Zašto ne bi? Šta bi ti uradila da neko ubije Džofrija i
Tomena?“
„Ја još imam Sansu!“ objavi kraljica.

„Mi još imamo Sansu“, ispravi je on, „i zato bi nam bilo bolje da je dobro
pazimo. A sada, gde je ta večera koju si mi obećala, mila sestro?“
Sersei je imala bogatu trpezu, to se nije moglo poreći. Počeli su sa krem-supom
od kestena, hrskavim vrućim hlebom i salatom od jabuka i badema. Onda su stigle
pite od jegulja, šunka u medu, mrkve u maslacu, beli pasulj i slanina, pa pečeni
labud punjen pečurkama i ostrigama. Tirion je bio izuzetno ljubazan; nudio je sestri
birane zalogaje svakog jela, i trudio se da jede samo kad i ona. Nije se istinski
bojao da će ga otrovati, ali oprez nikada nije bio na odmet.
Video je da su joj vesti o Starkovima pokvarile raspoloženje. „Nemamo vesti iz
Ljute ćuprije?“ upita ona, nabadajući komadić jabuke na vrh svog bodeža, i jedući
ga otmenim zalogajčićima.
„Nikakvih.“
„Nikada nisam verovala Maloprstiću. Za dovoljno novca, prešao bi Stanisu u
tren oka.“
„Stanis Barateon je previše ispravan i zadrt da bi kupovao ljude. A ni čoveku
kao što je Petir ne bi odgovarao takav gospodar. Ovaj rat je proizveo neka čudna
savezništva, slažem se, ali njih dvojica? Ne.“
Dok je sekla komadić šunke, ona reče: „Ledi Tandi moramo da zahvalimo za
svinju.“
„Izraz njene ljubavi?“
„Mito. Moli za dozvolu da se vrati u svoj zamak. Tvoju, kao i moju. Verovatno
se boji da ćeš je uhapsiti na putu, kao lorda Džajlza.“
„Da li namerava da pobegne s prestolonaslednikom?“ Tirion posluži sestri
odrezak šunke i uze jedan za sebe. „Radije bih da ostane. Ako hoće da se oseća
bezbedno, reci joj da dovede svoj garnizon iz Stoukvorta. Koliko god ljudi ima.“
„Ako nam ljudi toliko trebaju, zašto si svoje divljake poslao u šumu?“ Nekakva
razdražljivost ušunjala se u Sersein glas.
„Nisam mogao bolje da ih upotrebim“, reče joj on iskreno. „Oni su žestoki
ratnici, ali nisu vojnici. U velikoj bici, disciplina je važnija od hrabrosti. Već su
nam bili mnogo korisniji u Kraljevoj šumi nego što bi nam ikada bili na gradskim
zidinama.“
Dok se služio labud, kraljica ga je ispitala o zaveri Rogatih ljudi. Činilo se da je
više ozlojeđena nego uplašena. „Zašto smo okruženi tolikim izdajama? Šta je to
kuća Lanistera uradila tim prokletnicima?“
„Ništa“, reče Tirion, „ali žele da budu na pobedničkoj strani... što znači da su i
budale, a ne samo izdajnici.“
„Siguran si da smo ih sve raskrinkali?“
„Varis tako kaže.“ Labud je bio previše začinjen za njegov ukus.
Bora se pojavi na Serseinom bledom čelu, između tih prelepih očiju. „Previše
veruješ tom evnuhu.“
„Dobro mi služi.“

„Ili hoće da u to veruješ. Misliš da si jedini kome šapuće tajne? Svakome od nas
daje taman toliko da ga ubedi kako je bez njega bespomoćan. Istu igru je igrao sa
mnom kada sam se udala za Roberta. Godinama sam bila ubeđena da na dvoru
nemam iskrenijeg prijatelja, ali sada...“ Na tren mu je proučavala lice. „Kaže da
nameravaš Džofriju da oduzmeš Pseto.
Prokleti Varis. „Klegani mi je potreban za važnije dužnosti.“
„Ništa nije važnije od kraljevog života.“
„Kraljev život nije ugrožen. Džofa će čuvati hrabri ser Ozmund i Merin Trent.“
Oni i nisu ni za šta drugo. „Belon Svon i Pseto su mi potrebni za ispade iz zamka,
da Stanis ne bi stekao uporište na našoj obali Crnobujice.“
„Džejmi bi lično vodio ispade.“
„Iz Brzorečja? To bi bio baš priličan ispad.“
„Džof je tek dečak.“
„Dečak koji hoće da učestvuje u ovoj bici, i za promenu pokazuje malo razuma.
Ne nameravam da ga gurnem u najžešću borbu, ali on mora biti viđen. Ljudi se
srčanije bore za kralja koji s njima deli opasnosti nego za onog koji se krije pod
majčinom suknjom.“
„Tirione, njemu je trinaest.“
„Sećaš se Džejmija s trinaest? Ako hoćeš da dečak postane dostojan sin svog
oca, nek odigra svoju ulogu. Džof nosi najbolji oklop što se može zlatom kupiti i
uvek će oko sebe imati desetak zlatnih plastova. Ako bude izgledalo da je grad
makar u najmanjoj opasnosti, smesta ću ga otpratiti u Crvenu tvrđavu.“
Mislio je da će je to umiriti, ali nije video ni traga zadovoljstva u tim zelenim
očima. „Hoće li grad pasti?“
„Neće.“ Ali ako padne, moli se da zadržimo Crvenu tvrđavu dovoljno dugo da
nam gospodar otac pritekne u pomoć.
„I pre si me lagao, Tirione.“
„Uvek s dobrim razlogom, mila sestro. Želim da među nama vlada prijateljstvo,
isto kao i ti. Odlučio sam da oslobodim lorda Džajlza.“ Džajlza je držao samo zbog
ovog gesta. „Takođe možeš dobiti natrag i ser Borosa Blunta.“ Kraljičina usta se
stegoše. „Ser Boros može da trune u Rozbiju“, reče ona, „ali Tomen...“
„...ostaje gde jeste. Bezbedniji je pod zaštitom lorda Džejslina nego što bi ikada
bio s lordom Džajlzom.“
Poslužitelji odnesoše labuda, jedva taknutog. Sersei naredi da donesu slatkiše.
„Nadam se da voliš kolačiće od kupina.“
„Volim sve kolačiće.“
„О, to odavno znam. Znaš li zašto je Varis toliko opasan?“
„Је li mi to sad zagonetamo? Ne.“
„Nema kurac.“
„Nemaš ga ni ti .“ A zar ne mrziš tu činjenicu iz dna duše, Sersei?

„Možda sam i ja opasna. Ti si, međutim, jednako velika budala kao i svi
muškarci. Češće misliš tim crvićem među nogama, nego glavom.“
Tirion oliza mrvice s prstiju. Nije mu se dopadao sestrin osmeh. „Da, a sada mi
crvić misli kako je vreme da krenem.“
„Da ti nije pozlilo, brate?“ Ona se nagnu napred, pruživši mu dobar pogled na
dopola obnažene grudi. „Kao da ti je iznenada ponestalo apetita.“
„Ponestalo?“ Tirion se zagleda u vrata. Učinilo mu se da je čuo nešto napolju.
Počinjao je da žali što je došao sam. „Ranije se nisi preterano zanimala za moju
kitu.“
„Ne zanima me toliko tvoja kita, već gde je guraš. Ja ne zavisim od evnuha u
svemu, kao ti. Imam svoje načine da otkrivam stvari... a posebno one koje ljudi
žele da sakriju od mene.“
„Šta hoćeš da kažeš?“
„Samo ovo - imam tvoju kurvicu.“
Tirion pruži ruku ka čaši vina, dajući sebi tren da sabere misli. „Mislio sam da
su ti muškarci više po ukusu.“
„Baš si hladnokrvan mališa. Reci mi, da li si se i ovom već oženio?“ Kada joj
on ne odgovori, ona se nasmeja i reče: „Ocu će laknuti kada čuje.“
Činilo mu se da mu je stomak pun jegulja. Kako je otkrila Šai? Da li ga je Varis
izdao? Ili su sve predostrožnosti propale zato što je one noći bio nestrpljiv i
odjahao pravo u vilu? „Zašto bi tebe bilo briga koga biram da mi greje krevet?“
„Lanister uvek plaća svoje dugove“, reče ona. „Šuruješ protiv mene otkako si
stigao u Kraljevu Luku. Prodao si Mirselu, ukrao Tomena, a sada hoćeš da ubiješ
Džofrija. Hoćeš njegovu smrt da bi vladao preko Tomena.“
Hm, moram priznati da je to primamljiva pomisao. „Ovo je ludilo, Sersei.
Stanis će stići za koji dan. Potreban sam ti.“
„Zbog čega? Zbog svoje nadaleko čuvene ratničke veštine?“
„Bronovi najamnici se nikada neće boriti bez mene“, slaga on.
„О, mislim da hoće. Oni vole tvoje zlato, a ne tvoje baučke duhovitosti. Ipak, ne
boj se, neće biti bez tebe. Moram priznati da sam s vremena na vreme pomišljala
da ti prerežem grkljan, ali mi to Džejmi nikada ne bi oprostio.“
„А kurva?“ Neće je zvati po imenu. Ako uspem da je ubedim da mi Šai ništa ne
znači, možda...
„Prema njoj će se dovoljno pažljivo postupati, sve dok se ništa ne desi mojim
sinovima. Ako, međutim, Džofri bude ubijen, ili Tomen padne u ruke našim
neprijateljima, tvoja mala pička će umreti bolnije nego što možeš da zamisliš.“
Ona stvarno veruje da nameravam da ubijem svog sestrića. „Dečaci su
sigurni“, obeća joj on umorno. „Smilujte se bogovi, Sersei, oni su moja vlastita
krv! Za kakvog me to čoveka smatraš?“
„Malog i izvitoperenog.“

Tirion se zagleda u vinski talog na dnu čaše. Šta bi Džejmi uradio na mom
mestu? Ubio kučku, najverovatnije, a o posledicama brinuo kasnije. Ali Tirion nije
imao zlatni mač, niti veštinu da njime barata. Voleo je neobuzdani gnev svoga
brata, ali je morao da pokuša da oponaša svog gospodara oca. Kamen, moram biti
kamen, moram biti Livačka stena, tvrda i nepopustljiva. Ako padnem na ovom
ispitu, slobodno mogu da potražim najbliži cirkus. „Otkud ja da znam da je već
nisi ubila“, reče on.
„Hoćeš da je vidiš? To sam i mislila.“ Sersei pređe sobu i otvori teška hrastova
vrata. „Uvedite kurvu moga brata.“
Ser Ozmundova braća Ozni i Ozfrid bili su iverje od iste klade, visoki ljudi
orlovskih noseva, tamne kose i okrutnih osmeha. Ona je visila između njih, očiju
razrogačenih i belih na tamnom licu. Krv joj je curila iz razbijene usne, a kroz
poderanu odeću je video modrice. Ruke su joj bile vezane konopcem, a usta
zapušena.
„Rekla si da neće biti povređena.“
„Opirala se.“ Za razliku od braće, Ozni Ketlblek bio je glatko izbrijan, i
ogrebotine su mu se jasno videle na obrazima. „Ima kandže kao crni ris.“
„Modrice prolaze“, reče Sersei kao da se dosađuje. „Kurva će živeti. Koliko i
Džofri.“
Tirion požele da joj se nasmeje u lice. To bi bilo slatko, veoma, veoma slatko,
ali bi razotkrilo njegovu igru. Izgubljena si, Sersei, a Ketlbleci su još veće budale
nego što je Bron tvrdio. Bilo je potrebno samo da kaže reči.
Umesto toga je pogledao devojčino lice i rekao: „Kuneš se da ćeš je pustiti
nakon bitke?“
„Ako ti pustiš Tomena, da.“
On ustade. „Onda je zadrži, ali na sigurnom. Ako ove životinje pomisle da mogu
da je zloupotrebe... pa, mila sestro, podsetiću te da batina ima dva kraja.“ Glas mu
je bio miran, ravan, ravnodušan; potražio je očev glas, i našao ga. „Šta god se desi
njoj, desiće se i Tomenu, a to uključuje batine i silovanja.“ Ako već misli da sam
toliko čudovište, igraću tu ulogu do kraja.
Sersei to nije očekivala. „Nećeš se usuditi!“
Tirion natera sebe da se osmehne, lagano i hladno. Njegove oči, jedno crno a
drugo zeleno, smejale su joj se. „Usuditi? Lično ću to da uradim.“
Sestrina ruka mu sevnu ka licu, ali je on uhvati za članak i savi unazad, tako da
ona kriknu od bola. Ozfrid koraknu da joj priskoči u pomoć. „Samo još korak i
slomiću joj ruku“, upozori ga kepec. Čovek stade. „Sećaš se kad sam ti rekao da
me više nikada nećeš udariti, Sersei?“ On je baci na pod i okrenu se Ketlblecima.
„Odvežite je i vadite joj to iz usta.“
Konopac je bio tako čvrsto vezan da joj je sprečio dotok krvi u ruke. Ona bolno
kriknu kada joj krv ponovo prostruja. Tirion joj je nežno masirao prste, sve dok se
osećaj nije vratio. „Dušice“, reče on, „moraš biti hrabra. Žao mi je što su te

povredili.“
„Znam da ćeš me osloboditi, moj gospodaru.“
„Hoću“, obeća on, i Alajaja se sagnu i poljubi ga u čelo. Njena napukla usna mu
ostavi krvav trag na koži. Krvavi poljubac je više nego što zaslužujem, pomisli
Tirion. Ovo joj se desilo samo zbog mene.
Njena krv mu je još bila na licu kada je pogledao dole na kraljicu. „Nikada mi
se nisi dopadala, Sersei, ali si mi rođena sestra, tako da ti nikada nisam učinio
ništa nažao. To si upravo uništila. Za ovo ćeš mi platiti. Još ne znam kako, ali ima
vremena. Doći će dan kada ćeš misliti da si sigurna i srećna, i iznenada će ti se
radost pretvoriti u pepeo u ustima, i znaćeš da je dug plaćen.“
Otac mu je jednom rekao da je u ratu bitka gotova onog trenutka kada se jedna
vojska da u beg. Bez obzira na to što su jednako brojni kao malopre, još naoružani i
oklopljeni, kada jednom krenu da beže, više se neće vratiti u borbu. Tako je bilo i
sa Sersei. „Gubi se!“ bio je jedini odgovor koji je mogla da smisli. „Gubi mi se s
očiju!“
Tirion se pokloni. „Laku noć, onda. I lepo sanjaj.“
Dok se vraćao u Desničinu kulu, hiljadu oklopnih stopa marširalo mu je kroz
lobanju. Trebalo je da pretpostavim da će se ovo desiti, još prvi put kada sam
prošao kroz Čatajin ormar. Možda nije želeo da pretpostavi. Noge su ga gadno
bolele kada je završio s usponom. Posla Poda po vrč vina i uđe u ložnicu.
Šai je prekrštenih nogu sedela na krevetu s baldahinom, bez ičeg na sebi sem
teškog zlatnog lanca koji joj je pokrivao grudi: lanca od povezanih zlatnih šaka
koje su držale jedna drugu.
Tirion je nije očekivao. „Šta radiš ovde?“
Smejući se, ona pogladi lanac. „Htela sam da osetim šake na sisama... ali su ove
majušne i zlatne previše hladne.“
Na tren nije znao šta da kaže. Kako je mogao da joj kaže da su drugu ženu tukli
umesto nje, i da će možda umesto nje i umreti, ako se kojim slučajem Džofriju u
bici nešto desi? On nadlanicom obrisa Alajajinu krv s čela. „Ledi Lolisa...“
„Spava. Kravetina samo to i želi da radi. Spava i jede. Ponekad zaspi dok jede.
Hrana joj padne na posteljinu, i onda se po njoj valja, a ja to moram da čistim.“ Na
licu joj se pojavi zgađen izraz. „Samo su je tucali, ništa više.“
„Njena majka kaže da je bolesna.“
„Nosi dete u stomaku, to je sve.“
Tirion se osvrnu po sobi. Naizgled se od njegovog odlaska ništa ne beše
promenilo. „Kako si ušla? Pokaži mi tajna vrata.“
Ona sleže ramenima. „Lord Varis me je naterao da nosim kukuljicu. Nisam
mnogo videla, osim... bilo je jedno mesto, ispod kukuljice sam virnula na pod. Bio
je sav od pločica, znaš onih što čine sliku?“
„Mozaik?“

Šai klimnu. „Bile su obojene crveno i crno. Mislim da je na slici bio zmaj. Sem
toga, sve je bilo u mraku. Spustili smo se niz lestvice i dugo hodali, sve dok se
potpuno nisam izgubila. Jednom smo zastali da bi on otključao gvozdenu kapiju.
Zmaj je bio iza nje. Onda smo se popeli uz još jedne lestvice, s tunelom na vrhu.
Morala sam da se sagnem, a mislim da je lord Varis puzao.“ Tirion obiđe ložnicu.
Učini mu se da jedan zidni svećnjak stoji krivo. On se prope na prste i pokuša da
ga okrene. Obrtao se sporo, grebući kameni zid. Kada je stajao naopačke, sveća
ispade. Rogozina rasuta preko hladnog kamenog poda nije delovala ugaženo i
raštrkano. „Zar moj gospodar ne želi da spava sa mnom?“ upita Šai.
„Uskoro.“ Tirion otvori ormar, razmaknu odeću, pa gurnu stražnji zid. Možda i u
zamku važi isto što i u kupleraju... ali ne, drvo se nije pomeralo. Pogled mu privuče
kamen kraj sedišta u prozoru, ali sve njegovo povlačenje i cimanje bilo je
uzaludno. On se vrati do kreveta ozlojeđen i ljut.
Šai mu raskopča čakšire i obgrli ga oko vrata. „Ramena su ti tvrda kao kamen“,
prošapta. „Požuri, hoću da te osetim u sebi.“ Ipak, kada ga njene noge stegoše oko
struka, muškost ga izdade. Osetivši kako omekšava, Šai kliznu pod čaršave i uze ga
u usta, ali ni to nije moglo da ga uzbudi.
Nakon nekoliko trenutaka, on je zaustavi. „Šta ne valja?“ upita ona. Sva umilna
nevinost sveta bila je ispisana na crtama njenog mladog lica.
Nevinost? Budalo, ona je kurva, Sersei je bila u pravu, razmišljaš kitom a ne
glavom, budalo, budalo.
„Spavaj, dušice“, reče joj on, gladeći je po kosi. A ipak, dugo nakon što ga je
Šai poslušala, Tirion je ležao budan, prstiju sklopljenih oko njene male dojke,
slušajući je kako diše.

KEJTLIN
Velika dvorana Brzorečja bila je samotno mesto za večeru udvoje. Guste senke
zastirale su zidove. Jedna baklja beše dogorela, tako da su ostale samo tri. Kejtlin
je sedela zureći u pehar. Vino joj je na jeziku imalo vodnjikav i kiseo ukus. Brijena
je sedela s druge strane stola. Između njih, visoko sedište njenog oca bilo je
prazno, kao i ostatak odaje. Čak su i sluge otišle. Dala im je dozvolu da se pridruže
slavlju.
Zidine utvrde bile su debele, pa ipak, čule su prigušene zvuke veselja iz
dvorišta. Ser Dezmond je iz podruma izneo dvadeset buradi, i kmetovi su slavili
Edmurov skori povratak i Robovo osvajanje Litice nazdravljajući rogovima mrkog
piva.
Ne mogu da ih krivim, pomisli Kejtlin. Ne znaju. A i da znaju, zašto bi ih bilo
briga? Nisu poznavali moje sinove. Nisu zastalog daha gledali Brena kako se
penje, s ponosom i užasom toliko izmešanim da su se pretapali u jedno, nikada
ga nisu čuli kako se smeje, nikada se nisu osmehnuli kada bi videli Rikona kako
žustro pokušava da oponaša stariju braću. Zurila je u večeru postavljenu pred
sobom: pastrmku u slanini, salatu od mlade repe, i crvene mirodije i sladotrave,
grašak i crni luk, i vruć hleb. Brijena je prilježno jela, kao da je večera još jedan
zadatak koji mora da obavi. Postala sam žena puna jeda, pomisli Kejtlin. Meso i
medovina mi ne pružaju zadovoljstvo, a pesma i smeh postali su mi sumnjivi
stranci. Ja sam stvorenje bola, i praha, i gorkih čežnji. Tamo gde mi je nekada
bilo srce, sada je praznina.
Zvuk druge žene kako jede postade aa joj nepodnošljiv. „Brijena, ja nisam
prijatno društvo. Idi i pridruži se slavlju, ako želiš. Popij rog piva i pleši uz
Rimundovu harfu.“
„Nisam ja stvorena za veselja, moja gospo.“ Brijena krupnim šakama prelomi
okrajak hleba, pa se zagleda u komade, kao da je zaboravila šta su. „Ako
naređuješ, hoću...“
Kejtlin oseti njenu nelagodu. „Samo sam mislila da će ti više prijati veselije
društvo od mog.“
„Dobro mi je.“ Devojka komadom hleba pokupi mast u kojoj je riba pržena.
„Jutros je stigla još jedna ptica.“ Kejtlin nije znala zašto je to rekla. „Meštar me
je smesta probudio. Čin odanosti, ali ne i milosrđa. Ne, milosrđa nikako ne.“ Nije
nameravala da ispriča Brijeni. Niko nije znao sem nje i meštra Vajmena, a mislila
je da to ostane tako sve dok... sve dok...
Sve dokle? Luda ženo, ako to budeš krila u srcu, zar će biti manje istina? Ako to
nikada ne kažeš, nikada o tome ne govoriš, da li će tako postati samo san, manje od
sna, zaboravljeni košmar? O, kada bi samo bogovi bili tako dobri.
„Vesti o Kraljevoj Luci?“ upita Brijena.

„Kamo sreće. Ptica je stigla iz Servinovog zamka, od ser Rodrika, mog
kaštelana.“ Crna krila, crne vesti. „Sakupio je svu snagu koju ima, i ide na
Zimovrel da ga povrati.“ Kako je to sve sada nevažno zvučalo. „Ali je rekao...
napisao... kazao mi je, on...“
„Moja gospo, šta je? Vesti o tvojim sinovima?“
Kako je to bilo jednostavno pitanje; kada bi samo i odgovor mogao biti tako
jednostavan. Kejtlin pokuša da govori, ali joj reči zastaše u grlu. „Sem Roba, ja
nemam više sinova.“ Uspe da izrekne te strašne reči bez jecaja, i bar joj zbog toga
bi drago.
Brijena ju je užasnuto gledala. „Moja gospo?“
„Bren i Rikon su pokušali da pobegnu, ali su uhvaćeni u mlinu na Žirovoj vodi.
Teon Grejdžoj je nabio njihove glave na kočeve na zimovrelskim zidinama. Teon
Grejdžoj, koji je jeo za mojim stolom od svoje desete godine.“ Izrekla sam to,
bogovi mi pomogli, izrekla sam to i sada je postalo istina.
Brijenino lice bilo je rasplinuta mrlja. Ona pruži ruku preko stola, ali joj prsti
zastadoše pre nego što dodirnuše Kejtlin, kao da dodir možda ne bi prijao. „Ја...
nemam reči, moja gospo. Moja dobra gospo. Tvoji sinovi, oni... oni su sada s
bogovima.“
„Stvarno?“ reče Kejtlin oštro. „Koji bi bog dozvolio da se ovo desi? Rikon je
bio detence. Čime je zaslužio takvu smrt? A Bren... kada sam otišla sa Severa, još
nije bio otvorio oči nakon pada. Morala sam da odem pre no što se probudio. Sada
mu se više nikada neću vratili, da mu čujem smeh.“
Ona pokaza Brijeni svoje dlanove, svoje prste. „Ovi ožiljci... poslali su čoveka
da zakolje Brena u snu. On bi tada poginuo, i ja s njim, da Brenov vuk nije tom
čoveku iščupao grkljan.“ Na to zastade, na tren. „Pretpostavljam da je Teon pobio i
vukove. Sigurno jeste, inače... Mislila sam da će dečaci biti sigurni sve dok su
jezovuci s njima. Kao Rob sa svojim Sivim Vetrom. Ali moje kćeri sada nemaju
vukove.“
Nagla promena teme potpuno pomete Brijenu. „Tvoje kćeri...“
„Sansa je već sa tri godine bila gospa, uvek tako otmena i željna da udovolji.
Ništa nije volela više od priča o viteštvu. Ljudi su govorili da liči na mene, ali da
će izrasti u mnogo lepšu ženu nego što sam ja ikada bila, to se jasno vidi. Često
sam otpuštala njenu služavku da bih joj sama četkala kosu. Imala je kestenjastu
kosu, svetliju od moje, tako gustu i meku... u njenom crvenilu se presijavala
svetlost baklji, i bleštala je kao bakar.
A Arja, pa... Nedovi gosti bi često mislili da je štalski dečko kada bi
nenajavljeni ujahali u dvorište. S Arjom je bilo muka, to mora da se prizna. Napola
dečko, a napola vučje štene. Zabrani joj nešto, i to joj postane najvatrenija želja.
Imala je Nedovo duguljasto lice, i smeđu kosu, koja je uvek izgledala kao da se u
njoj gnezde ptice. Prestala sam da verujem da ću od nje ikada napraviti gospu.
Sakupljala je ožiljke kao što druge devojčice sakupljaju lutke, i rekla bi sve što bi

joj palo na pamet. Mislim da je i ona sigurno mrtva.“ Kada to reče, oseti kako joj
divovska šaka steže grudi. „Hoću da svi umru, Brijena. Prvo Teon Grejdžoj, onda
Džejmi Lanister i Sersei i Bauk, svi oni, do poslednjeg. Ali moje devojčice... moje
devojčice će...“
„Kraljica... i ona ima malu devojčicu“, reče Brijena nespretno. „А i sinove,
vršnjake tvojih sinova. Kada čuje, možda će... možda će se sažaliti i...“
„Vratiti mi moje kćeri?“ Kejtlin se tužno osmehnu. „U tebi ima mnogo umilne
nevinosti, dete. Mogla bih tome da se nadam... ali ne. Rob će osvetiti svoju braću.
Led može da ubija jednako kao vatra. Led je bio Nedov veliki mač. Valirijski
čelik, s naborima od hiljadu presavijanja, toliko oštar da sam se bojala da ga
dodirnem. Robovo sečivo tupo je kao buzdovan u poređenju s Ledom. Bojim se da
mu neće biti lako da odseče Teonovu glavu. Starkovi ne koriste glavoseče. Ned je
uvek govorio kako čovek koji donosi presudu mora da barata sečivom, mada se toj
dužnosti nikada nije radovao. Ali ja hoću, o, da.“ Ona se zagleda u ožiljke na
šakama, stegnu i opusti prste, a onda sporo diže pogled. „Poslala sam mu vina.“
„Vina?“ Brijena sad beše sasvim zbunjena. „Robu? Ili... Teonu Grejdžoju?“
„Kraljeubici.“ To joj je pomoglo s Kliosom Frejem. Nadam se da si žedan,
Džejmi. Nadam se da ti je grlo suvo i spečeno. „Hoću da pođeš sa mnom.“
„Tvoja sam da mi zapovedaš, moja gospo.“
„Dobro.“ Kejtlin naglo ustade. „Ostani, završi večeru s mirom. Kasnije ću te
pozvati. U ponoć.“
„Tako kasno, moja gospo?“
„U tamnicama nema prozora. Jedan čas je tamo dole veoma nalik drugom, a za
mene su svi časovi ponoć.“ Koraci su muklo odzvanjali dok je Kejtlin napuštala
dvoranu. Penjala se u odaju lorda Hostera, slušajući kako napolju viču: „Tuli!“ i:
„Zdravica! Zdravica za hrabrog mladog lorda!“ Moj otac nije mrtav, požele ona da
im vikne. Sinovi su mi mrtvi, ali mi je otac živ, prokleti bili, i on vam je još uvek
gospodar.
Lord Hoster je bio duboko u snu. „Nedavno je popio čašu snovina, moja gospo“,
reče meštar Vajmen. „Za bol. Neće znati da si ovde.“
„Nije važno“, reče Kejtlin. On je više mrtav nego živ, ali ipak više živ nego
moji siroti mili sinovi.
„Moja gospo, mogu li bilo šta da učinim za tebe? Možda napitak za spavanje?“
„Hvala ti, meštre, ali ne. Neću da prespavam svoj bol. Bren i Rikon zaslužuju
više. Idi i pridruži se slavlju, provešću neko vreme s ocem.“
„Biće tvoja volja, moja gospo.“ Vajmen se pokloni i ode.
Lord Hoster je ležao na leđima, otvorenih usta, disanje mu je bio jedva čujan,
šišteći uzdah. Jedna ruka visila mu je s ivice kreveta, bleda, krhka i suva, ali na
dodir topla, ustanovi Kejtlin. Ona kliznu prstima kroz njegove i sklopi ih. Koliko
god ga čvrsto držala, ne mogu ga ovde zadržati, pomisli tužno. Neka ide. Ali prsti

nisu hteli da joj se rasklope.
„Nemam s kim da razgovaram, oče“, reče mu. „Molim se, ali mi bogovi ne
odgovaraju.“ A onda mu nežno poljubi ruku. Koža je bila topla, plave vene granale
su se kao reke pod bledom providnom kožom. Napolju su tekle velike reke, Crveni
krak i Stenovalja, i teći će zauvek, ali reke u šakama njenog oca neće. Taj tok će i
prebrzo stati. „Prošle noći sam sanjala ono kada smo se ja i Liza izgubile dok smo
jahale iz Vodogleda. Sećaš li se? Spustila se ona čudna magla, i mi smo zaostale
od ostatka povorke. Sve je bilo sivo, i nisam videla ni stopu dalje od nosa mog
konja. Skrenule smo s druma. Grane drveća kao da su pokušavale da nas zgrabe
dok smo prolazile. Liza se rasplakala, a kada sam viknula, magla kao da je
progutala zvuk. Ali je Petir znao gde smo, i vratio se i pronašao nas...
„Samo što sada nema nikoga da me pronađe, zar ne? Sada sama moram da
nađem put, a to je teško, tako teško. Stalno se sećam reči Starka. Zima je došla,
oče. Za mene. Za mene. Rob sada mora da se bori i protiv Grejdžoja, ne samo
protiv Lanistera, a zašto? Za zlatnu kapu i gvozdenu stolicu? Zemlja je sigurno
dovoljno krvarila. Hoću da mi se vrate moje devojčice, hoću da Rob spusti mač i
odabere neku ružnu kćer Valdera Freja, da ga voli i da mu rađa sinove. Hoću nazad
Brena i Rikona, hoću...“ Kejtlin obori glavu. „Hoću“, reče još jednom, a onda joj
ponestade reči.
Nakon nekog vremena sveća se istopi i zgasnu. Mesečina se izli kroz prozorske
kapke, polažući blede srebrnaste pruge na lice njenog oca. Čula je tihi šapat
njegovog tegobnog disanja, beskonačni žubor voda, daleke akorde neke ljubavne
pesme kako lelujaju iz dvorišta, tako tužni i slatki. „Voleh devicu crvenu ko
jesen“, pevao je Rimund, „u kosi joj je sunce gaslo.“
Kejtlin nije primetila kada je pesma prestala. Prošli su sati, ali se činilo da se
Brijena stvorila na vratima nakon jednog otkucaja srca. „Moja gospo“, najavi se
ona tiho. „Ponoć je stigla.“
Ponoć je stigla, oče, pomisli ona, i moram da uradim ono što mi je dužnost.
Ona mu pusti ruku.
Tamničar je bio potuljen čovečuljak ispucalih kapilara u nosu. Zatekli su ga
nadvijenog nad vrčem piva i ostacima golubije pite, prilično pripitog. On se
sumnjičavo zaškilji u njih. „Molim za oprost, moja gospo, ali je lord Edmur rekao
da Kraljeubicu niko ne sme da vidi bez njegove pismene dozvole, s njegovim
pečatom.“
„Lord Edmur? Da mi to otac nije umro, a da meni nije javljeno?“ Tamničar
obliza usne. „Ne, moja gospo, kol’ko ja znam nije.“
„Otvorićeš ćeliju, ili ćeš poći sa mnom u odaju lorda Hostera i reći mu zašto si
odlučio da mi prkosiš.“
On obori pogled. „Kako moja gospa kaže.“ Ključevi su bili lancem vezani za
njegov zakivcima posut kožni pojas. Mrmljao je sebi u bradu dok je tražio među
njima, sve dok ne pronađe onaj koji je otvarao vrata Kraljeubičine ćelije.

„Vrati se pivu i ostavi nas“, naredi ona. Uljana svetiljka visila je o kuki na
niskoj tavanici. Kejtlin je skide i pojača plamen. „Brijena, postaraj se da me ne
uznemiravaju.“
Klimnuvši glavom, Brijena zauze mesto tik ispred ćelije, ruke položene na
jabuku mača. „Moja gospa će pozvati kada joj budem zatrebala.“ Kejtlin gurnu
teška vrata od drveta i gvožđa u stranu i zakorači u smrdljivu tamu. To je bila
utroba Brzorečja, i tako je i mirisala. Stara slama pucketala je pod nogama. Na
zidovima su se širile mrlje šalitre. Kroz kamen, čula je tihi tok Stenovalje. Svetlo
lampe otkri vedro prepuno izmeta u jednom i sklupčanu priliku u drugom uglu. Vrč
vina stajao je kraj vrata, netaknut. Toliko o tome. Trebalo bi da sam zahvalna što
ga tamničar sam nije popio.
Džejmi diže šake da pokrije lice, a lanci na člancima mu zazveckaše. „Ledi
Stark“, reče on glasom ogrubelim od ćutanja. „Bojim se da nisam u najboljem
stanju da te primim.“
„Pogledaj me, ser.“
„Od svetla me bole oči. Dozvoli mi samo tren.“
Džejmiju Lanisteru nije bilo dozvoljeno da ima brijač od one noći kada je
zarobljen u Šaputavoj šumi, i čupava brada pokrivala mu je lice, nekad toliko nalik
na kraljičino. Zlatno se presijavajući na svetlosti lampe, zalisci su ga činili nalik
nekoj velikoj žutoj zveri, veličanstvenoj čak i u lancima. Neoprana kosa padala mu
je po ramenima, ućebana i čupava, odeća mu je trulila na telu, lice mu je bilo bledo
i usukano... a ipak, njegova snaga i lepota još su bile očigledne.
„Vidim da ti se ne sviđa vino koje sam ti poslala.“
„Takva iznenadna velikodušnost pomalo je sumnjiva.“
„Mogu da ti skinem glavu kada god poželim. Zašto bih morala da te trujem?“
„Smrt trovanjem može izgledati prirodno. Teže je tvrditi da mi je glava odletela
sama od sebe.“ On zaškilji na nju s poda, mačje zelene oči polako su počinjale da
se navikavaju na svetlost. „Pozvao bih te da sedneš, ali je tvoj brat zaboravio da
mi obezbedi stolicu.“
„Mogu i da stojim.“
„Stvarno? Jezivo izgledaš, moram da primetim. Mada, možda je to samo zbog
lošeg svetla.“ Imao je okove na rukama i nogama, međusobno povezane lancima,
tako da nije mogao pošteno ni da ustane ni da legne. Lanci oko nogu bili su
prikovani za zid. „Da li ti se moje narukvice čine dovoljno teškim, ili si došla da
dodaš još koju? Evo, zveckaću lepo njima, ako želiš.“
„Sam si za to kriv“, podseti ga ona. „Dali smo ti udobnost ćelije u kuli, koja je
odgovarala tvom poreklu i položaju. Uzvratio si nam tako što si pokušao da
pobegneš.“
„Ćelija je ćelija. U poređenju s nekima ispod Livačke stene, ova izgleda kao
suncem obasjana bašta. Možda ću ti ih jednog dana i pokazati.“
Ako je zastrašen, to odlično skriva, pomisli Kejtlin. „Čovek u lancima bi morao

da pazi šta priča, ser. Nisam došla ovamo da bi mi pretio.“
„Nisi? Onda si sigurno ovde da bih te zadovoljio? Priča se da se udovice brzo
umore od praznog kreveta. Mi iz Kraljevske garde zakleli smo se da se ne ženimo,
ali valjda bih mogao da ti pružim tu uslugu, ako želiš. Natoči nam tog vina i skini
haljinu, pa da vidimo da li sam u stanju.“
Kejtlin je zurila u njega s gađenjem. Da li je ikada na svetu postojao ovoliko
lep i odvratan čovek? „Da si to rekao u prisustvu mog sina, on bi te ubio.“
„Samo ako bih nosio ovo.“ Džejmi Lanister zvecnu lancima. „Oboje znamo da
se dečak boji da mi izađe na dvoboj.“
„Moj sin jeste mlad, ali ako misliš da je budala, u gadnoj si zabludi... a meni se
čini da nisi tako spremno izazivao ljude na dvoboje dok si iza sebe imao vojsku.“
„Da li su se i stari Kraljevi Zime takođe krili iza majčinih sukanja?“
„Ovo počinje da me zamara, ser. Postoje stvari koje moram da znam.“
„Zašto bih ti ja bilo šta rekao?“
„Da spaseš svoj život.“
„Misliš da se bojim smrti?“ Ovo kao da mu bi smešno.
„Trebalo bi. Svojim zločinima zaradio si mučenje u najdubljem od sedam
paklova, ako su bogovi pravedni.“
„Koji to bogovi, ledi Kejtlin? Drveće kojem se molio tvoj muž? Gde su bili
kada mu je moja sestra skinula glavu?“ Džejmi se nasmeja. „Ako postoje bogovi,
zašto je svet prepun bola i nepravde?“
„Zbog ljudi kao što si ti.“
„Ne postoje ljudi kao što sam ja. Postojim samo ja.“
Ovde nema ničega sem drskosti i oholosti, i prazne hrabrosti ludaka. S njim
gubim vreme. Ako je u njemu ikada postojao i tračak časti, odavno je umro. „Ako
nećeš da razgovaraš sa mnom, neka tako i bude. Popij vino ili se u njega ispišaj,
nije me briga.“
Šaka joj je bila na vratima kada on reče: „Ledi Stark.“ Ona se okrenu, sačeka.
„Stvari rđaju u ovoj vlazi“, nastavi Džejmi. „Čаk i čovekova ljubaznost. Ostani, i
dobićeš svoje odgovore... po ceni.“
On ne zna šta je stid. „Sužnji ne postavljaju cene.“
„О, videćeš da je moja veoma skromna. Tvoj ključar mi govori samo odvratne
laži, a čak se ni one ne slažu jedna s drugom. Jednog dana mi kaže da je Sersei
odrana, a drugog da je to moj otac. Odgovori na moja pitanja, a ja ću na tvoja.“
„Istinito?“
„О, ti to hoćeš istinu? Budi oprezna, moja gospo. Tirion kaže da ljudi često
tvrde kako čeznu za istinom, ali im se retko dopadne njen ukus kada je dobiju.“
„Dovoljno sam snažna da čujem sve što imaš da kažeš.“
„Kako hoćeš, onda. Ali prvo, ako ćeš biti toliko ljubazna... vino. Peče me grlo.“
Kejtlin okači svetiljku na vrata i približi vrč i čašu. Džejmi promućka vino po

ustima pre nego što proguta. „Kiselo i odvratno“, reče, „ali šta da se radi.“ Nasloni
se na zid, privuče kolena grudima, i zagleda se u nju. „Tvoje prvo pitanje, ledi
Kejtlin?“
Ne znajući koliko će ta igra potrajati, Kejtlin nije gubila vreme. „Da li si ti
Džofrijev otac?“
„Тo nikada ne bi pitala da već ne znaš odgovor.“
„Hoću da to čujem iz tvojih usta.“
On slegnu ramenima. „Džofri je moj. Kao i ostatak Serseinog potomstva,
valjda.“
„Priznaješ da si ljubavnik svoje sestre?“
„Uvek sam voleo svoju sestru, a ti mi duguješ dva odgovora. Da li su svi moji u
životu?“
„Čula sam da je ser Staford Lanister poginuo kod Vologaza.“
Džejmi nije bio uznemiren. „Ujka Magarac, tako ga je zvala moja sestra. Mene
zanimaju Sersei i Tirion. Kao i moj gospodar otac.“
„Živi su, sve troje.“ Ali ne zadugo, ako su bogovi dobri.
Džejmi otpi još vina. „Pitaj dalje.“
Kejtlin se pitala hoće li on imati obraza da mu na naredno pitanje odgovor bude
bilo šta sem laži. „Kako je moj sin Bren pao?“
„Gurnuo sam ga s prozora.“
Od opuštenosti s kojom je to izgovorio ona na tren zaneme. Da imam nož, sada
bih ga ubila, pomisli, ali se onda priseti devojčica. Grlo joj se steže kada reče:
„Bio si vitez, zaklet da brani slabe i nevine.“
„On jeste bio slab, ali možda ne baš nevin. Uhodio nas je.“
„Bren ne bi uhodio.“
„Onda okrivi te svoje dragocene bogove, koji su doveli dečka na naš prozor, i
pružili mu priliku da vidi nešto što nije smeo.“
„Da okrivim bogove!“ reče ona, s nevericom. „Tvoja ruka ga je gurnula. Ti si
želeo njegovu smrt.“
Lanci mu tiho zazveckaše. „Retko bacam decu s kula da bih im poboljšao
zdravlje. Da, želeo sam njegovu smrt.“
„А kada nije poginuo, znao si da si u još većoj opasnosti, te si dao svom
plaćeniku vreću srebra kako bi se postarao da se Bren više nikada ne probudi.“
„Stvarno?“ Džejmi diže čašu i otpi dugačak gutljaj. „Neću poreći da smo to
razmatrali, ali si ti danonoćno bila s dečakom, tvoj meštar i lord Edard često su ga
posećivali, a bilo je i stražara, čak i onih prokletih jezovuka... morao bih da
prošećem put kroz pola Zimovrela. A zašto se time baktati, kada je izgledalo da će
dečak ionako umreti?“
„Ako me lažeš, ovom razgovoru je kraj.“ Kejtlin pruži ruku da mu pokaže prste i
dlanove. „Čovek koji je došao da preseče Brenov vrat ostavio mi je ove ožiljke.

Kuneš se da ti s tim nemaš ništa?“
„Svojom čašću Lanistera.“
„Tvoja čast Lanistera vredi manje od ovoga.“ Ona šutnu kiblu. Gusta smeđa
tečnost odvratnog mirisa prosu se po podu ćelije, upijajući se u slamu.
Džejmi Lanister se povuče unazad, koliko su mu lanci to dopuštali. „Moja čast
možda zaista jeste sranje, to ne poričem, ali nikada ne bih unajmio nekoga da ubija
za mene. Veruj šta želiš, ledi Stark, ali da sam želeo smrt tvoga Brena, sam bih ga
ubio.“
Smilujte se bogovi, on govori istinu. „Ako ti nisi poslao ubicu, poslala ga je
tvoja sestra.“
„Znao bih da jeste. Sersei preda mnom nema tajni.“
„Onda je to bio Bauk.“
„Tirion je nevin kao tvoj Bren. Nije se on pentrao po tuđim prozorima, i
uhodio.“
„Zašto je onda ubica imao njegov bodež?“
„Kakav je to bodež bio?“
„Bio je ovoliko dugačak“, reče ona, razmaknuvši ruke, „jednostavan ali lepo
urađen, sa sečivom od valirijskog čelika i drškom od zmajkosti. Tvoj brat ga je
dobio od lorda Beliša na turniru za imendan princa Džofrija.“
Lanister nasu, ispi, nasu i zagleda se u čašu. „Što ga više pijem, ovo vino ima
sve bolji ukus. Zamisli to. Čini mi se da se sećam bodeža, sada kad si ga opisala.
Dobio ga, kažeš? Kako?“
„Kladio se na tebe kada si se borio protiv Viteza od Cveća.“ Ipak, čim je čula
svoje reči, Kejtlin je znala da se netačno izrazila. „Ne... beše li suprotno?“
„Tirion se uvek kladio na mene na turnirima“, reče Džejmi, „osim onog dana
kada me je ser Loras zbacio iz sedla. Čista slučajnost, nisam momka ozbiljno
shvatio, ali nije bitno. Šta god da je moj brat uložio u opkladu, izgubio je... ali taj
bodež jeste promenio vlasnika, sada se sećam. Robert mi ga je pokazao te noći na
gozbi. Kralj je voleo da mi utrljava so u rane, posebno kada bi bio pijan. A kada
on to nije bio pijan?“
Tirion Lanister je ispričao gotovo istu priču dok su jahali kroz Mesečeve
planine, sećala se Kejtlin. Odbila je da mu veruje. Petir se zakleo u suprotno, Petir
koji joj je bio bezmalo kao brat, Petir koji ju je toliko voleo da se u dvoboju tukao
za njenu ruku... a ipak, ako i Džejmi i Tirion pričaju istu priču, šta to onda znači?
Braća se nisu videla otkako su napustili Zimovrel pre više od godinu dana.
„Smeraš li to da me prevariš?“ Osećala je kako je tu negde čeka zamka.
„Priznao sam da sam bacio tvog dragocenog mangupčića s prozora, šta bih
dobio time što bih lagao o tom nožu?“ On iskapi još jednu čašu vina. „Veruj šta
hoćeš, mene odavno nije briga šta ljudi o meni pričaju. A sada je red na mene. Da
li su Robertova braća stupila u rat?“

„Jesu.“
„Е, to je veoma škrt odgovor. Daj mi više od toga, ili će moj sledeći odgovor
biti jednako oskudan“
„Stanis ide na Kraljevu Luku“, reče ona nevoljko. „Renli je mrtav, brat ga je
ubio kod Ljute ćuprije nekom crnom veštinom koju ja ne razumem“
„Šteta“, reče Džejmi. „Renli mi se prilično dopadao, mada je Stanis potpuno
druga priča. Na koju su stranu stali Tireli?“
„Najpre na Renlijevu. Na čijoj su sada, ne znam.“
„Tvoj mali mora da se oseća mnogo usamljeno.“
„Rob je pre neki dan napunio šesnaest... odrastao je čovek, i kralj. Pobedio je u
svim bitkama koje je vodio. Poslednje što smo čuli o njemu jeste da je oteo Liticu
od Vesterlinga.“
„S mojim ocem se još nije suočio, zar ne?“
„Kada bude, pobediće i njega. Kao što je i tebe.“
„Iznenadio me je. Kukavički trik.“
„Ti se usuđuješ da pričaš o trikovima? Tvoj brat Tirion nam je poslao propalice
u odeći izaslanika, pod belom zastavom.“
„Da je jedan od tvojih sinova u ovoj ćeliji, zar bi njegova braća uradila manje?“
Moj sin nema braće, pomisli ona, ali nije htela da deli svoj bol s takvim
stvorenjem.
Džejmi popi još vina. „Šta je bratovljev život naspram časti, a?“ Još samo jedan
gutljaj. „Tirion je dovoljno pametan da shvati kako me tvoj sin nikada neće
razmeniti“
Kejtlin to nije mogla da porekne. „Robovi vazali bi te radije videli mrtvog.
Posebno Rikard Karstark. U Šaputavoj šumi si mu ubio dva sina.“
„То su bila ona dvojica s belim suncem?“ Džejmi sleže ramenima. „Ako ćemo
pravo, pokušavao sam da ubijem tvog sina. Ostali su mi se našli na putu. Ubio sam
ih u poštenoj borbi, u žaru bitke. Svaki drugi vitez uradio bi isto.“
„Kako možeš i dalje da nazivaš sebe vitezom, kada si prekršio svaki zavet koji
si ikada dao?“
Džejmi se maši vrča da ponovo napuni čašu. „Toliko zaveta... samo te teraju da
se kuneš i kuneš. Brani kralja. Slušaj kralja. Čuvaj njegove tajne. Radi šta ti kaže.
Tvoj život za njegov. Ali slušaj i oca. Voli sestru. Štiti nevine. Brani slabe. Poštuj
bogove. Ne krši zakone. Previše je to. Šta god da uradiš, neki zavet ćeš prekršiti.“
On otpi dug gutljaj vina i na tren sklopi oči, naslonivši glavu na mrlju šalitre na
zidu. „Bio sam najmlađi čovek koji je ikada odenuo beli plašt.“
„I najmlađi koji je ikada izdao sve što on predstavlja, Kraljeubico.“
„Kraljeubica“, izgovori on pažljivo. „А kakav je to samo bio kralj!“ On diže
čašu. „Za Erisa Targarjena, drugog svog imena, gospodara Sedam kraljevstava i
zaštitnika čitave zemlje. I za mač koji mu je presekao grkljan. Zlatan mač, ne znam

da li znaš. Sve dok njegova krv nije potekla niz sečivo. To su lanisterske boje,
crvena i zlatna.“
Dok se smejao, shvatila je da je vino obavilo svoje; Džejmi je ispraznio skoro
čitav vrč, i bio je pijan. „Samo čovek nalik tebi može da se ponosi takvim delom.“
„Rekao sam ti, ne postoje ljudi nalik meni. Reci mi nešto, ledi Stark - da li ti je
tvoj Ned ikada ispričao kako mu je umro otac? Ili brat?“
„Brendona su zadavili na očeve oči, a onda ubili i lorda Rikarda.“ Ružna priča,
i šesnaest godina stara. Zašto ju je sada o tome pitao?
„Ubili, da, ali kako?“
„Užetom ili sekirom, pretpostavljam.“
Džejmi otpi, obrisa usta. „Ned je sigurno želeo da te poštedi. Svoju slatku mladu
nevestu, mada ne baš devicu. Pa, htela si istinu. Pitaj me. Nagodili smo se, ne mogu
ništa da ti odbijem. Pitaj.“
„Mrtvi su mrtvi.“ Ne želim to da znam.
„Brendon se razlikovao od svog brata, zar ne? Imao je krv u venama, a ne samo
ledenu vodu. Bio je više nalik meni.“
„Brendon nije bio nimalo nalik tebi.“
„Ako ti tako kažeš. Ti i on je trebalo da se venčate.“
„Bio je na putu za Brzorečje kada...“ Čudno, kako joj se grlo stezalo dok bi o
tome govorila, čak i nakon svih tih godina. „.. .kada je čuo za Lijenu, i umesto toga
otišao u Kraljevu Luku. Bio je to ishitren čin.“ Sećala se kako je njen otac besneo
kada su vesti stigle u Brzorečje. Hrabra budala, tako je zvao Brendona.
Džejmi nasu poslednje pola čaše. „Ujahao je u Crvenu tvrđavu sa samo nekoliko
pratilaca, glasno pozivajući princa Regara da izađe i umre. Ali Regar nije bio
tamo. Eris je poslao stražare da ih uhapse zbog zavere za ubistvo njegovog sina. I
ostali su bili lordovski sinovi, bar mi se tako čini.“
„Iten Glover je bio Brendonov štitonoša“, reče Kejtlin. „On je jedini preživeo.
Ostali su bili Džefori Malister, Kajl Rojs i Elbert Erin, bratanac i naslednik Džona
Erina.“ Bilo je čudno kako se još sećala tih imena, nakon tolikih godina. „Eris ih je
optužio za veleizdaju i pozvao im očeve na dvor da odgovore na optužbe, dok su
sinovi bili taoci. Kada su došli, pobio ih je bez suđenja. I očeve i sinove.“
„Bilo je suđenja. Kakvih-takvih. Lord Rikard je tražio suđenje borbom, i kralj
mu je udovoljio. Stark je navukao oklop za bitku, misleći da će dvoboj biti protiv
jednog od Kraljevih gardista. Mene, možda. Umesto toga odveli su ga u prestonu
odaju i okačili ga o tavanske grede dok su dva Erisova piromansera pod njim
zapalila vatru. Kralj mu je rekao da je vatra megdandžija kuće Targarjena. Tako da
je sve što je lord Rikard trebalo da uradi da dokaže svoju nevinost bilo da... pa, ne
izgori.
Kada se vatra rasplamsala, uveli su Brendona. Ruke su mu bile lancima vezane
iza leđa, a oko vrata mu je bila vlažna kožna uzica prikačena na napravu koju je
kralj doneo iz Tiroša. Noge su mu ostavljene slobodne, a dugački mač položen tik

van domašaja.
Piromanseri su sporo pekli lorda Rikarda, pažljivo džarajući i rasplamsavajući
vatru da dobiju lepu ravnomernu vrelinu. Prvo mu se zapalio plašt, a onda ogrtač, i
uskoro na sebi nije imao ničega sem metala i pepela. Uskoro će početi da se kuva,
obećao je Eris... osim ako ga sin ne oslobodi. Brendon je pokušao, ali što se više
naprezao, to mu se uzica više stezala oko vrata. Na kraju se zadavio.
A lord Rikard, njemu je čelik prsnika postao crven kao trešnja pre nego što je
umro, a zlato mu se otopilo s mamuza i iscurelo dole u vatru. Ja sam stajao u
podnožju Gvozdenog prestola u svom belom oklopu i belom plaštu, trudeći se da
mislim samo o Sersei. Kasnije, Džerold Hajtauer me je lično poveo u stranu i
rekao mi:’Zakleo si se da braniš kralja, a ne da o njemu sudiš’. To je bio Beli Bik,
odan do kraja i bolji čovek od mene, u tome se svi slažu.“
„Eris...“ Kejtlin je osećala žuč u dnu grla. Priča je bila toliko jeziva da je
pretpostavljala da mora biti istinita. „Eris je bio lud, čitavo kraljevstvo je to znalo,
ali ako hoćeš da poverujem kako si ga ubio da bi osvetio Brendona Starka...“
„То nisam tvrdio. Starkovi mi ništa nisu značili. Reći ću da je pomalo neobično
da me neko voli zbog dobrog dela koje nikada nisam učinio, a da me toliko
mnoštvo mrzi zbog mog najplemenitijeg čina. Na Robertovom krunisanju, naterali
su me da klečim kraj kraljevskih stopala pored velemeštra Piselija i evnuha Varisa,
da bi nam on oprostio zločine pre nego što nas primi u svoju službu. A tvoj Ned, on
je trebalo da poljubi ruku koja je ubila Erisa, ali je umesto toga radije prezreo
dupe koje je zatekao da sedi na Robertovom prestolu. Mislim da je Ned Stark
Roberta više voleo nego što je ikada voleo brata ili oca... pa čak i tebe, moja
gospo. Roberta nikada nije prevario, zar ne?“ Džejmi se pijano nasmeja. „Hajde,
ledi Stark, zar ti sve ovo nije užasno smešno?“
„Ništa u vezi s tobom nije mi smešno, Kraljeubico.“
„Opet to ime. Mislim da ipak neću da te pojebem, Maloprstić te je imao prvi,
zar ne? Ja nikada ne jedem iz tuđeg tanjira. Osim toga, nisi ni upola tako lepa kao
moja sestra.“ Osmeh mu je rezao. „Nikada nisam legao s nekom drugom ženom sem
sa Sersei. Na svoj način, bio sam verniji nego što je tvoj Ned ikada bio. Siroti stari
mrtvi Ned. I čija je čast sada sranje, pitam te? Kako se zove kopile koje je
napravio?“
Kejtlin zakorači unazad. „Brijena.“
„Ne, nije tako.“ Džejmi Lanister obmu vrč. Tanak mlaz pocuri mu na lice, svetao
kao krv. „Snežni, to je. Tako belo ime... poput belih plaštova koje nam daju u
Kraljevoj gardi kada položimo svoje lepe zakletve.“ Brijena gurnu vrata i zakorači
u ćeliju. „Zvala si, moja gospo?“
„Daj mi svoj mač.“ Kejtlin pruži ruku.

TEON
Nebo su prekrivali tmasti oblaci, šuma beše mrtva i smrznuta. Korenje je grabilo
Teonova stopala dok je trčao, a gole grane šibale su mu lice, ostavljajući mu tanke
pruge krvi preko obraza. Bezglavo se probijao, zadihan, ledenice su se pred njim
razbijale u paramparčad. Milost, jecao je. Iza leđa mu dopre drhtav urlik od koga
mu se krv sledi u žilama. Milost, milost. Kada se osvrnu preko ramena, vide ih
kako dolaze, vukove velike poput konja, s glavama male dece. O, milost, milost.
Krv im je kapala iz usta, crna kao smola, a tamo gde bi pala svrdlala je rupe u
snegu. Sa svakim korakom bili su sve bliži. Teon pokuša da potrči brže, ali ga noge
nisu slušale. Sve drveće imalo je lica, i ona su mu se smejala, smejala, a onda se
ponovo začu urlik. Osećao je vreli dah zveri iza sebe, smrad sumpora i truleži.
Mrtvi su, mrtvi, video sam ih ubijene, pokuša da vikne, video sam im glave
potopljene u smolu, ali kada otvori usta, iz njih dopre samo jecaj, a onda ga nešto
dodirnu i on se okrenu, vičući...
.. .grčevito tražeći bodež koji je držao kraj postelje, ali samo uspe da ga obori
na pod. Veks odskoči dalje od njega. Smrad je stajao iza mutavca, lica osvetljenog
odozdo svećom u rukama. „Šta je?“ viknu Teon. Milost. „Šta hoćete? Zašto ste u
mojoj ložnici? Zašto?“
„Moj gospodaru prinče“, reče Smrad, „sestra ti je stigla u Zimovrel. Tražio si
da ti smesta javimo ako dođe.“
„Krajnje je vreme“, promrmlja Teon, prolazeći prstima kroz kosu. Već je bio
počeo da misli kako ga je Aša prepustila sudbini. Milost. On hitro pogleda kroz
prozor, gde prvo nejasno jutarnje svetlo tek beše očešalo kule Zimovrela. „Gde
je?“
„Loren je odveo nju i njene ljude u Veliku dvoranu da doručkuju. Hoćeš sada da
je vidiš?“
„Da.“ Teon zbaci pokrivače sa sebe. Vatra beše zgasla u žeravice. „Vekse, vrele
vode.“ Nije smeo da dozvoli da ga Aša vidi raščupanog i natopljenog znojem.
Vukovi s dečjim licima... On zadrhta. „Zatvori kapke.“ Činilo se da je ložnica
hladna kao što je i šuma.
Svi snovi su mu u poslednje vreme bili hladni, i svaki gori od prethodnog.
Prošle noći je sanjao kako je ponovo u mlinu i kako na kolenima oblači mrtve.
Udovi su im se već kočili, tako da se činilo kao da se tvrdoglavo opiru dok je
petljao oko njih napola smrznutim prstima, navlačeći čakšire i vezujući učkure,
nabijajući krznom obrubljene čizme na tvrda nesavitljiva stopala, vezujući im
kožne kaiševe sa zakivcima oko pojasa koje je mogao šakama da obuhvati.
„Stvarno nisam ovo želeo“, govorio im je dok je radio. „Nisu mi dali izbora.“
Leševi nisu odgovarali, već su samo postajali sve hladniji i teži.
Prethodne noći, bila je to mlinareva žena. Teon joj beše zaboravio ime, ali je

pamtio njeno telo, meke jastučaste grudi i strije na stomaku, i kako mu je grebala
leđa dok ju je tucao. Prošle noći je u snu ponovo bio s njom, ali je ovog puta imala
zube i gore i dole, i istovremeno mu je kidala grkljan i grizla mu muškost. Bilo je to
ludilo. I nju je video kako umire. Gelmar ju je posekao jednim udarcem sekire, dok
je preklinjala Teona za milost. Ostavi me, ženo. On te je ubio, a ne ja. A i on je
mrtav. Bar Gelmar nije progonio Teona u snu.
San već beše iščileo kada se Veks vratio s vodom. Teon opra znoj i san s tela i
polako se odenu. Predugo je čekao Ašu; sada je na nju red. Odabrao je satensku
tuniku s crnim i zlatnim prugama i dobar kožni prsluk sa srebrnim zakivcima... i tek
se onda setio da mu prokleta sestra više ceni sečiva od lepote. Kunući, on se svuče
i ponovo se odenu, sada u valjanu crnu vunu i verižnjaču. Oko struka pripasa mač i
bodež, prisećajući se noći kada ga je ponizila za očevim stolom. Njeno milo
odojče, da. Pa, i ja imam nož, i znam kako da ga koristim.
Na kraju je stavio svoju krunu, venac hladnog gvožđa tanak kao prst, ukrašen
teškim komadima crnih dijamanta i zlatnim grumenjem. Bio je izobličen i ružan, ali
tu nije bilo pomoći. Miken je ležao na groblju, a novi kovač nije bio vičan mnogo
čemu, sem ekserima i potkovicama. Teon se uteši mišlju da je to samo prinčevska
kruna. Imaće nešto mnogo lepše kada bude krunisan za kralja.
Pred vratima, Smrad je čekao s Urzenom i Kromom. Teon krenu za njima. U
poslednje vreme, vodio je stražare svuda sa sobom, čak i u nužnik. Zimovrel je
želeo njegovu smrt. Iste noći kada su se vratili sa Žirove vode, Gelmar Mračni je
pao niz stepenice i slomio vrat. Narednog dana, našli su Agara s vratom prerezanim
od uha do uha. Ginir Crvenonosi postao je tako oprezan da se odrekao vina, počeo
da spava u oklopu i kacigi, i uzeo sebi najglasnijeg psa iz štenare, da ga upozori
ako bi neko pokušao da mu se noću prikrade. Pa ipak, jednog jutra se zamak
probudio od divljeg laveža malog psa. Našli su štene kako juri oko bunara, a
Crvenonosog u njemu, utopljenog.
Nije mogao da dozvoli da ubistva prođu nekažnjeno. Farlen je bio jednako
sumnjiv kao ostali, tako da je Teon sazvao sud, proglasio ga krivim i osudio ga na
smrt. Čak je i to proteklo naopako. Kada je kleknuo kraj panja, psetar je rekao:
„Moj gospodar Edard uvek je lično ubijao.“ Da se Teon nije prihvatio sekire,
izgledao bi kao slabić. Šake su mu se znojile, tako da mu je drška skliznula dok je
zamahivao, i prvi udarac je pogodio Farlena među plećke. Bila su potrebna još tri
udarca da prošeku kroz kosti i mišiće i odvoje glavu od tela, a nakon toga mu je
pripala muka, kada se prisetio koliko su puta sedeli uz čašu medovine i pričali o
psima i lovu. Nisam imao izbora, poželeo je da zaurla na telo. Gvozdenrođeni ne
umeju da čuvaju tajne, morali su da umru, a nekoje za to morao da bude
okrivljen. Samo je žalio što ga nije brže ubio. Nedu Starku nikada nije trebalo više
od jednog udarca da čoveku odseče glavu.
Ubistva su prestala nakon Farlenove smrti, ali su mu ljudi i dalje bili mračni i
napeti. „Nikoga se oni ne boje u otvorenoj bici“, rekao mu je Crni Loren, „ali je

nešto drugo živeti okružen neprijateljima, ne znajući da li pralja namerava da te
poljubi ili da te ubije, da li će ti poslužitelj napuniti čašu pivom ili otrovom.
Najpametnije bi nam bilo da odemo odavde.“
„Ја sam princ od Zimovrela!“ viknuo je Teon. „Ovo je moje sedište, i nema
čoveka koji će me odavde oterati. A ni žene!“
Aša. To je bilo njeno delo. Moja vlastita mila sestra, dabogda je Tuđini jebali
mačem. Želela je njegovu smrt, da bi mu preotela očevo nasledstvo. Zato ga je
ostavila da se tu muči, ne obazirući se na hitna naređenja koja joj je slao.
Zatekao ju je u visokom sedištu Starka kako prstima kida petla. Dvorana je
odzvanjala od glasova njenih ljudi; razmenjivali su priče s Teonovim ljudima dok
su zajedno pili. Bili su tako glasni da je njegov ulazak prošao skoro neprimećeno.
„Gde su ostali?“ upitao je Smrada. Za dugačkim stolovima nije bilo više od
pedeset ljudi, većinom njegovih. Velika dvorana Zimovrela mogla je da primi
deset puta toliko.
„Ovo je čitava družina, moj gospodaru prinče.“
„Čitava - koliko je ljudi dovela?“
„Dvajes’, kol’ko sam ja izbrojo.“
Teon Grejdžoj odsečno priđe sestri, zavaljenoj u visokoj stolici. Aša se smejala
nečemu što je rekao jedan njen čovek, ali stade kada on priđe. „Vidi, vidi, princ od
Zimovrela.“ Ona baci kost jednom od pasa koji su njuškali po dvorani. Pod onim
orlovskim kljunom od nosa, široka usta podsmešljivo se izviše. „Ili je to možda
princ Luda?“
„Zavist ne priliči mladoj gospi.“
Aša oliza mast s prstiju. Uvojak crne kose padao joj je na čelo. Njeni ljudi su
tražili još hleba i slanine. Bili su veoma bučni, uprkos tome što ih je bilo toliko
malo. „Zavist, Teone?“
„А kako bi ti to drugačije nazvala? S trideset ljudi, zauzeo sam Zimovrel za
jednu noć. Tebi je bilo potrebno hiljadu, i čitavih mesec dana da zauzmeš Čardak
šumski.“
„Ра, ja nisam veliki ratnik kao ti, brate.“ Ona iskapi rog piva i nadlanicom
obrisa usta. „Videla sam glave nad kapijom. Reci mi iskreno, ko ti je pružio žešći
otpor, bogalj ili detence?“
Teon oseti kako mu krv navire u obraze. Nije bio radostan zbog tih glava, ništa
više nego kada je stanovnicima zamka prikazao obezglavljena dečja tela. Stara Nen
stajala je ukipljena, dok su joj se meka bezuba usta nemo otvarala i zatvarala, a
Farlen se bacio na Teona, režeći kao neki od njegovih lovačkih pasa. Urzen i
Kedvil morali su da ga prebiju dršcima kopalja, tako da je izgubio svest. Kako sam
dovde došao? sećao se da je mislio dok je stajao iznad muvama prekrivenih tela.
Samo je meštar Luvin imao petlju da priđe bliže. Kamenog lica, mali sivi čovek
zamolio je za dozvolu da zašije glave dečaka nazad na ramena, da bi bili položeni
u kriptu, zajedno s ostalim mrtvim Starkovima.

„Ne“, rekao mu je Teon. „Ne u kripte.“
„Ali zašto, moj gospodaru? Sada ti sigurno ne mogu nauditi. Tamo im je mesto.
Sve kosti Starka...“
„Rekao sam ne.“ Glave su mu trebale za zid, ali je obezglavljena tela spalio
istog dana, u svoj bogatoj odeći. Nakon toga je kleknuo među kosti i pepeo, da
nađe istopljeni grumen srebra i napukli ahat, sve što je ostalo od broša u obliku
vučje glave koji je nekada pripadao Brenu. I dalje ga je čuvao.
„Bio sam velikodušan prema Brenu i Rikonu“, rekao je sestri. „Sami su krivi za
svoju sudbinu.“
„Kao i svi mi, mali brate.“
Strpljenje mu je bio na izmaku. „Kako očekuješ da zadržim Zimovrel kada si mi
dovela samo dvadeset ljudi?“
„Deset“, ispravi ga Aša. „Ostali će se vratiti sa mnom. Ne želiš valjda da ti
sirota sestrica bez pratnje ide kroz mračnu i opasnu šumu? Po mraku se šunjaju
jezovuci.“ Ona se izvi iz velike kamene stolice i ustade. „Hajde, idemo negde gde
možemo da pričamo nasamo.“
Bila je u pravu, znao je, mada ga je peklo što je ta odluka bila njena. Nije
trebalo ni da dolazim u dvoranu, shvati on prekasno. Trebalo je da je pozovem k
sebi.
Sada je, međutim, za to bilo dockan. Teon nije imao izbora do da povede Ašu u
primaću odaju Neda Starka. Tamo, pred pepelom zamrle vatre, izlete mu: „Dagmer
je izgubio boj kod Torenovog trga...“
„Stari kaštelan je razbio njegov zid štitova, da“, reče Aša mirno. „Šta si
očekivao? Taj ser Rodrik odlično poznaje zemljište, kao što ga Brazdibrada ne zna,
a mnogi severnjaci bili su na konjima. Gvozdenrođenima nedostaje discipline da
odbiju juriš oklopljenih konjanika. Dagmer nije poginuo, bar za to budi zahvalan.
Vodi preživele nazad prema Kamenoj obali.“
Ona zna više od mene, shvati Teon. To ga samo još više razgnevi. „Pobeda je
okuražila Leobalda Tolharta da izađe iza zidina i pridruži se ser Rodriku. A imam
izveštaje da je lord Menderli uzvodno poslao desetak barki prepunih vitezova,
ratnih konja i opsadnih mašina. Amberi se takođe okupljaju iza Poslednje reke. Za
manje od mesec dana pred kapijama ću imati čitavu vojsku, a ti si mi dovela samo
deset ljudi!“
„Nisam morala nijednog da ti dovedem.“
„Naredio sam ti...“
„Otac mi je naredio da zauzmem Čardak šumski“, preseče ga ona. „Nije
spomenuo da moram da spasem malog brata.“
„Jebeš Čardak“, reče on. „То je drveni nokšir na brdu. Zimovrel je srce zemlje,
ali kako da ga zadržim bez posade?“
„О tome je trebalo da misliš pre nego što si ga zauzeo. O, pametno si sve izveo,

to moram da ti priznam. Da si samo imao pameti i da spališ zamak i odvedeš dva
prinčića nazad u Hrid kao taoce, možda bi jednim udarcem pobedio u ratu.“
„Тo bi ti volela, zar ne? Da vidiš moj plen pretvoren u ruševine i pepeo.“
„Tvoj plen će ti doći glave. Džinovske sipe se dižu iz mora, Teone, ili si to
zaboravio tokom godina provedenih među vukovima? Naša snaga je u našim
dugačkim brodovima. Moj drveni nokšir leži dovoljno blizu moru da mi namirnice
i sveži ljudi stignu kada god mi ustrebaju. Ali je Zimovrel stotinama liga u kopnu,
okružen šumama, brdima i neprijateljskim utvrdama i zamkovima. A svaki čovek na
hiljadu milja okolo je sada tvoj neprijatelj, u to nemoj da sumnjaš. Za to si se
postarao kada si stavio one glave na kapiju.“ Aša odmahnu glavom. „Kako si
mogao da budeš tolika prokleta budala? Deca...“
„Prkosili su mi!“ viknu joj on u lice. „А bila je to pride i krv za krv, dva sina
Edarda Starka za Rodrika i Merona.“ Reči mu same izleteše, ali je Teon smesta
znao da bi se njegov otac složio. „Umirio sam duhove svoje braće.“
„Naše braće“, podseti ga Aša, s osmejkom koji je nagoveštavao da tu priču o
osveti prima s poprilično sumnje. „Da li si to doveo njihove duhove iz Hridi,
brate? A ja sam mislila da oni proganjaju samo oca.“
„Kada je devica mogla da razume mušku potrebu za osvetom?“ Čak i ako mu
otac ne bude cenio dar Zimovrela, moraće da gleda blagonaklono na to što je Teon
osvetio braću!
Aša se prezrivo nasmeja. „Taj ser Rodrik će možda osećati istu mušku želju, zar
nisi na to pomislio? Ti si krv moje krvi, Teone, šta god drugo bio. Zarad ljubavi
prema našoj majci, koja nas je oboje rodila, vrati se u Čardak šumski sa mnom.
Spali Zimovrel, i povuci se dok još možeš.“
„Ne.“ Teon popravi krunu. „Zauzeo sam ovaj zamak, i nameravam da ga
zadržim.“
Sestra ga odmeri uzduž i popreko. „Onda ćeš ga i zadržati“, reče, „do kraja
života.“ Potom uzdahnu. „Meni se čini da je to ludost, ali šta stidljiva devica zna o
tim stvarima?“ Navratima mu se još jednom posprdno osmehnu. „Trebalo bi da
znaš, to je najružnija kruna koju sam u životu videla. Da je nisi sam napravio?“
Ostavila ga je besnog, i nije se zadržala duže no što je bilo potrebno da nahrani i
napoji konje. Pola ljudi koje je dovela vratilo se s njom, kao što je i rekla,
izjahavši na istu Lovačku kapiju koju su Bren i Rikon iskoristili za bekstvo.
Teon ih je sa zidina gledao kako odlaze. Dok mu je sestra nestajala u maglama
Vučje šume, on uhvati sebe kako se pita zašto je nije poslušao i krenuo s njom.
„Otišla je, je li tako?“ Smrad je bio kraj njega.
Teon ga ne beše čuo da mu je prišao, niti ga je namirisao. Nije znao koga bi
manje želeo da vidi. Bilo mu je nelagodno kada god bi ga video kako hoda okolo, a
zna to što zna. Trebalo je da ga ubijem nakon što je on ubio ostale, pomisli, ali ga
ta pomisao uznemiri. Koliko god to neverovatno bilo, Smrad je umeo da čita i piše,
i imao je dovoljno primitivnog lukavstva da negde sakrije opis onog što su učinili.

„Moj gospodaru prinče, ako ćeš oprostiti što kažem, nije pravo što te je
napustila. I deset ljudi, to ni izbliza neće biti dovoljno.“
„Toga sam i te kako svestan“, reče Teon. Baš kao i Aša.
„Ра, možda ja mogu da ti pomognem“, reče Smrad. „Daj mi konja i kesu novca, i
mogu ti naći neke dobre momke.“
Teon se zagleda u njega. „Koliko?“
„Stotinu, možda. Dve stotine. Možda više.“ On se osmehnu, blede oči mu
zaiskriše. „Ја sam rođen ovde na severu. Znam mnoge ljude, a mnogi ljudi znaju
Smrada.“
Dve stotine ljudi nisu bili vojska, ali za odbranu tako snažnog zamka kao što je
Zimovrel nisu potrebne hiljade. Samo ako znaju kojim se krajem koplja bode, mogu
biti od presudnog značaja. „Uradi to što si rekao, i videćeš da nisam nezahvalan.
Sam odaberi nagradu.“
„Ра, moj gospodaru, nisam imo ženu još otkako sam bio s lordom Remzijem“,
reče Smrad. „Zapala mi je za oko ona Pala, a čuo sam da su je već imali, pa...“
Predaleko je otišao sa Smradom da bi sada odustao. „Dve stotine ljudi, i tvoja
je. Ali dovedi ijednog manje, i možeš nastaviti da jebeš svinje. „Smrad je otišao
pre zalaska sunca, ponevši sa sobom kesu Starkovog zlata i Teonove poslednje
nade. Tog stvora najverovatnije više nikada neću videti, pomisli on gorko, ali je
ipak morao da pokuša.
Te noći je sanjao o gozbi koju je Ned Stark priredio kada je kralj Robert došao
u Zimovrel. Dvorana je odzvanjala od muzike i smeha, mada je napolju duvao
hladan vetar. U početku je bilo mnogo vina i pečenog mesa, i Teon se šegačio i
odmeravao sluškinje i dobro se provodio... sve dok nije primetio da se u prostoriji
smračuje. Onda mu muzika više nije zvučala tako veselo; čuo je neprijatne tonove i
čudne stanke, i note koje su lebdele u vazduhu i krvarile. Iznenada mu vino posta
gorko u ustima, a kada diže pogled s čaše, vide da večera s mrtvacima.
Iz velike rane na stomaku kralja Roberta creva su se prosipala po stolu, a lord
Edard je bez glave sedeo pokraj njega. Leševi su zauzimali i donje klupe,
sivosmeđe meso visilo im je s kostiju dok su dizali čaše da nazdrave, crvi su im
ulazili i izlazili iz praznih očnih duplji. Poznavao ih je, sve do jednoga. Džorija
Kasela i Debelog Toma, Portera i Kejna, i Halena glavnog konjušara, i sve ostale
koji su odjahali na jug u Kraljevu Luku da se više nikada ne vrate. Miken i Čejl
sedeli su zajedno, sa jednog je kapala krv, a sa drugoga voda. Benfred Tolhart i
njegovi Divlji zečevi bili su zauzeli čitav jedan sto. I mlinareva žena je bila tu, čak
i divljanin što ga je Teon ubio u Vučjoj šumi, na dan kada je Brenu spasao život.
Ali bili su tu i drugi, s licima koje nikada nije video živa, licima koje je video
samo u kamenu. Vitka, tužna devojka s krunom od bledoplavih ruža i belom
haljinom poprskanom krvlju mogla je biti samo Lijena. Njen brat Brendon stajao je
kraj nje, a njihov otac lord Rikard odmah iza. Uz zidove su se kroz senke kretale
jedva primetne prilike duguljastih sumornih lica. Od njih Teona preseče drhtaj

oštar kao nož. A onda se visoka vrata uz tresak rastvoriše, ledeni vihor dunu kroz
dvoranu, i Rob zakorači iz noći.
Sivi Vetar ga je pratio usplamtelih očiju, i čovek i vuk krvarili su iz desetina
užasnih rana.
Teon se probudi uz vrisak, tako gadno preplašivši Veksa da momak go istrča iz
sobe. Stražari jurnuše unutra isukanih mačeva, a on im naredi da dovedu meštra.
Kada Luvin stiže, zgužvan i pospan, čaša vina već beše smirila Teonove šake, i sad
se stideo svoje panike. „San“, promrmlja, „to je bilo sve. On ništa ne znači.“
„Ništa“, složi se ozbiljno Luvin. Ostavi mu zatim napitak za spavanje, ali ga
Teon prosu u nužničku rupu, čim ovaj ode. Luvin je bio i čovek, ne samo meštar, a
čovek ga nije voleo. On želi da spavam, da... da spavam i nikada se ne probudim.
To želi jednako kao i Aša.
On posla po Kiru, šutnu vrata, pope se na nju, pa pojeba devojčuru sa žestinom
za koju nije znao da se u njemu krije. Kada je završio, ona je jecala, a vrat i grudi
bili su joj prekriveni masnicama i ujedima. Teon je gurnu iz kreveta i baci joj ćebe.
„Gubi se.“
Pa čak ni tada nije mogao da zaspi.
U zoru, obukao se i izašao da prošeta spoljnim zidinama. Oštar jesenji vetar
zviždao je među zupcima. Od njega mu porumeneše obrazi i zasuziše oči. Gledao je
kako se dole boja šume menja iz sive u zelenu dok se svetlo probijalo kroz tiho
drveće. Levo je video vrhove kula iznad unutrašnjeg zida, krovova pozlaćenih
izlaskom sunca. Crveno lišće stražarika plamtelo je kroz zelenilo. Drvo Neda
Starka, pomisli on, i Starkova šuma, Starkov zamak, Starkov mač, Starkovi
bogovi. Ovo je njihovo mesto, a ne moje. Ja sam Grejdžoj od Hridi, rođen da
naslikam džinovsku sipu na štitu i jedrim velikim slanim morem. Trebalo je da
pođem s Ašom.
Na gvozdenim kočevima iznad kapije, glave su čekale.
Teon ih je gledao u tišini dok mu je vetar povlačio plašt malim avetinjskim
šakama. Mlinarevi sinovi bili su vršnjaci Brena i Rikona, iste visine i boje kose, i
kada im je jednom Smrad odrao kožu s lica i potopio im glave u smolu, bilo je lako
videti poznate crte u tim izobličenim grudvama trulog mesa. Ljudi su takve budale.
Da smo rekli kako su to volovske glave, videli bi rogove.

SANSA
U obredištu su pevali čitavo jutro, otkako je prvi glas o neprijateljskim jedrima
stigao u zamak. Zvuk njihovih glasova mešao se s njiskom konja, zveketom čelika i
škripom šarki velike bronzane kapije, i stvarao čudnu i strašnu muziku. U obredištu
pevaju za Majčinu milost, ali se na zidinama mole Ratniku, i to ćutke. Prisetila se
kako im je obrednica Mordejna govorila da su Ratnik i Majka samo dva lica istog
velikog boga. Ali ako postoji samo jedan, čije će molitve čuti?
Ser Merin Trent je pridržavao riđana Džofriju da uzjaše. I dečak i konj na sebi
su imali grimizno lakirani oklop s pozlaćenim pregibima i istovetnim zlatnim
lavovima na glavama. Bledo sunce iskrilo je na grimizu i zlatu svaki put kada bi se
on pokrenuo. Svetao, blistav i prazan, pomisli Sansa.
Bauk je jahao crvenog pastuva, jednostavnije oklopljen od kralja, u borbenoj
opremi u kojoj je ličio na dečaka odevenog u očevu odeću. Ali bojna sekira
okačena ispod njegovog štita nije bila nimalo detinjasta. Ser Mendon Mur jahao je
kraj njega, u belom, ledeno blistavom čeliku. Kada je Tirion ugleda, on okrenu
konja ka njoj. „Ledi Sansa“, pozva je iz sedla, „moja sestra te je sigurno pozvala
da se pridružiš ostalim plemenitim gospama u Megorovoj utvrdi ?“
„Jeste, moj gospodaru, ali me je kralj Džofri pozvao da ga ispratim. Takođe sam
nameravala da posetim i obredište, da se pomolim.“
„Neću pitati za koga.“ Usta mu se čudno iskriviše; ako je to bio osmeh, bio je
najčudniji koji je ikada videla. „Ovaj dan može promeniti sve. Kako za tebe, tako i
za kuću Lanistera. Trebalo je da te pošaljem s Tomenom, kad malo bolje
razmislim. Ipak, bićeš dovoljno bezbedna u Megorovoj utvrdi, samo ako...“
„Sansa!“ Dečački uzvik odjeknu dvorištem; Džofri ju je video. „Sansa, ovamo!“
Zove me kao što se zove pseto, pomisli ona.
„Potrebna si veličanstvu“, primeti Tirion Lanister. „Razgovaraćemo ponovo
nakon bitke, ako bogovi dozvole.“
Sansa se protisnu kroz stroj kopljanika u zlatnim plaštovima dok joj je Džofri
mahao da priđe bliže. „Uskoro će započeti bitka, svi tako kažu.“
„Neka nam se bogovi svima smiluju.“
„Moj stric je taj kome će milost trebati, ali mu je ja neću dati.“ Džofri isuka
mač. Jabuka mu je bila rubin izbrušen u obliku srca, uglavljen u lavlje čeljusti. Tri
žleba bila su duboko usečena u sečivo. „Moje novo sečivo, Srcojed.“
Nekada je imao mač zvani Lavlji očnjak, priseti se Sansa. Arja mu ga je otela i
bacila u reku. Nadam se da će Stanis s ovim uraditi isto. „Prelepo je iskovan,
veličanstvo.“
„Blagosiljaj mi čelik poljupcem.“ On pruži sečivo dole ka njoj. „Hajde, poljubi
ga.“
Nikada nije zvučao više kao mali glupi dečak. Sansa usnama dodirnu metal,

misleći kako bi radije poljubila sve mačeve sveta nego Džofrija. Ipak, kao da ga taj
njen čin zadovolji. On prenaglašenim pokretom vrati mač u korice. „Poljubićeš ga
ponovo kada se vratim, i okusićeš krv mog strica.“
Samo ako ga neki od tvojih Kraljevskih gardista ubije umesto tebe. Tri Bela
mača poći će s Džofrijem i njegovim ujakom: ser Merin, ser Mendon i ser Ozmund
Ketlblek. „Hoćeš li ti povesti svoje vitezove u boj?“ upita Sansa, nadajući se tome.
„Hteo bih, ali moj ujak Bauk kaže da stric Stanis neće ni preći reku. Ipak,
zapovedaću Trima kurvama. Lično ću se postarati za izdajnike.“ Džof se osmehnu
na tu pomisao. Zbog svojih punačkih ružičastih usana uvek je izgledao kao da se
duri. To se Sansi nekada dopadalo, ali joj je sada samo izazivalo mučninu.
„Kažu da moj brat Rob uvek ide tamo gde je borba najžešća“, reče ona
neoprezno. „Mada je on stariji od veličanstva, naravno. Odrastao čovek.“
Na to se on namršti. „Tvojim bratom ću se pozabaviti kad završim sa svojim
izdajnikom stricem. Prosuću mu creva Srcojedom, videćeš.“ On okrenu konja i
potera ga kroz kapiju. Ser Merin i ser Ozmund ga okružiše, a za njima krenu
povorka zlatnih plaštova. Bauk i ser Mendon Mur išli su na kraju. Stražari ih
ispratiše povicima i klicanjem. Kada poslednji od njih izađe, iznenadna tišina
spusti se na dvorište, kao zatišje pred buru.
U svoj toj tišini, pevanje ju je privlačilo. Sansa krenu ka obredištu. Dva štalska
momka pođoše za njom, i još jedan stražar čija se smena završila. I drugi krenuše
za njima.
Sansa nikada nije videla obredište toliko puno ljudi, niti toliko blistavo
osvetljeno; veliki zraci duginih boja padali su kroz kristale u visokim prozorima, a
sveće su gorele na sve strane dok su im plamičci treperili poput zvezda. Oltari
Majke i Ratnika kupali su se u svetlosti, ali je i pred Kovačem i Staricom, i
Devicom i Ocem takođe bilo ljudi, a čak je nekoliko plamičaka plesalo i ispod
Strančevog poluljudskog lica.... jer šta je Stanis Barateon, ako ne stranac što
pristiže da im sudi? Sansa redom poseti svakog od Sedmoro, paleći sveću pred
svakim oltarom, a zatim nađe mesto na klupi kraj sede stare pralje i dečka ne
starijeg od Rikona, obučenog u dobru lanenu tuniku viteškog sina. Staričine ruke
bile su koščate i žuljevite, dečakove male i meke, ali joj je prijalo da stegne nečije
šake. Vazduh je bio vreo i težak, mirisao je na tamjan i znoj, kristalom celivan i od
sveća sjajan; od njega joj se vrtelo u glavi.
Znala je himnu; nekada davno, u Zimovrelu, naučila ju je od majke. Njen glas
pridruži se ostalima.
Blaga majko, izvoru milosti,
spas našim sinovima od rata daj,
zadrži mačeve i strele skreni,
nek požive za lepši kraj.
Blaga majko, snago žena,

i za naše kćeri boj je ljut,
smiri gnev i bes ublaži,
svima pokaži blaži put.
Na drugom kraju grada, hiljade su se zbijale u Velikom obredištu Belorovom na
Visenijinom brdu. I oni će takođe pevati, glasovi će im se nadviti nad gradom, nad
rekom, i otići na nebo. Bogovi nas sigurno moraju čuti, pomisli ona.
Sansa je znala većinu himni, a one koje nije znala pratila je najbolje što je
umela. Pevala je sa izboranim starim slugama i napetim mladim suprugama, sa
sluškinjama i vojnicima, kuvarima i sokolarima, vitezovima i lopovima,
štitonošama i sudoperama, i majkama s novorođenom dečicom. Pevala je s onima u
zamku i onima van njega, pevala je s čitavim gradom. Pevala je za milost, i za žive
i za mrtve, za Brena, i Rikona, i Roba, za svoju sestru Arju i svog polubrata Džona
Snežnog, daleko na Zidu. Pevala je za majku i oca, za dedu lorda Hostera i ujaka
Edmura Tulija, za svoju drugaricu Džejn Pul, za starog pijanog kralja Roberta, za
obrednicu Mordejnu i ser Dontosa, i Džorija Kasela i meštra Luvina, za sve hrabre
vitezove i vojnike što će danas umreti, i za decu i žene koji će ih oplakivati, i
konačno, pri kraju, čak je pevala i za Tiriona Bauka i Pseto. On nije pravi vitez,
ali me je ipak spasao, reče ona Majci. Spasi ga ako možeš, i ublaži gnev u njemu.
Ali kada se obrednik pope za predikaonicu i pozva bogove da zaštite i brane
njihovog jedinog i plemenitog kralja, Sansa ustade na noge. Prolazi među klupama
bili su prepuni ljudi. Morala je da se probija dok je obrednik pozivao Kovača da
da snage Džofrijevom maču i štitu, Ratniku da mu pruži hrabrosti, Ocu da ga
odbrani u strašnom času. Nek mu se mač slomi i štit raspukne, pomisli Sansa
hladno dok se gurala kroz vrata, neka ga hrabrost izda, a svi ljudi napuste.
Nekoliko stražara hodalo je po bedemima iznad kapije, ali je sem njih zamak
delovao prazno. Sansa zastade i oslušnu. Negde u daljini, čuli su se zvuci bitke.
Pevanje ih je gotovo nadjačavalo, ali su zvuci bili tu, za onog ko je imao uši da
čuje: dubok jecaj ratnih rogova, škripa i mukla tutnjava katapulta dok izbacuju
kamenje, pljusci i lomljava, pucketanje zapaljene smole i odapinjanje škorpiona
koji bacaju svoja čitav hvat dugačka koplja gvozdenih vrhova... a kroz sve to, jauci
umirućih ljudi.
Bila je to drugačija pesma, užasna pesma. Sansa navuče kukuljicu preko ušiju,
pa požuri prema Megorovoj utvrdi, zamku unutar zamka, gde je kraljica obećala da
će svi biti na sigurnom. Na početku pokretnog mosta, naiđe na ledi Tandu i njene
dve kćeri. Falisa prethodnog dana beše stigla iz zamka Stoukvort s malim odredom
vojnika. Pokušala je da natera sestru na most, ali se Lolisa grčevito držala za svoju
sluškinju jecajući: „Neću, neću, neću.“
„Bitka je počela“, reče ledi Tanda slomljenim glasom.
„Neću, neću.“
Nije bilo načina da ih Sansa izbegne. Ona ih učtivo pozdravi. „Mogu li kako

pomoći?“
Ledi Tanda pocrvene od sramote. „Ne, moja gospo, ali mnogo ti hvala. Oprosti
mojoj kćeri, u poslednje vreme joj nije dobro.“
„Neću.“ Lolisa nije puštala svoju služavku, vitku, lepu devojku kratke tamne
kose koja je izgledala kao da bi najradije da gurne svoju gospodaricu u suvi šanac,
na ono gvozdeno kolje. „Molim vas, molim vas, neću.“
Sansa joj se blago obrati. „Svi ćemo biti mnogo sigurniji unutra, a biće i hrane i
pića i pesme.“
Lolisa se zapilji u nju, otvorenih usta. Njene tupe smeđe oči kao da su uvek bile
vlažne od suza. „Neću.“
„Мoraš“, reče njena sestra Falisa oštro, „i to je kraj priče. Šai, pomozi mi.“
Svaka je uze za po jedan lakat, pa zajedno delom odvukoše, a delom prenesoše
Lolisu preko mosta. Sansa ih je pratila s ledi Tandom. „Bolesna je“, reče ona. Ako
dete može da se nazove bolešću, pomisli Sansa. Svi su čuli glasine o njenoj
trudnoći.
Dvojica stražara na vratima nosili su lavlje kacige i grimizne plaštove kuće
Lanistera, ali je Sansa znala da su to samo prerušeni najamnici. Još jedan je sedeo
u podnožju stepeništa - pravi stražar bi stajao, ne bi sedeo na stepeniku s
halebardom preko kolena - ali on ipak ustade kada ih spazi, i otvori vrata da ih
pusti unutra.
Kraljičina balska dvorana bila je deset puta manja od Velike dvorane, i
dvostruko manja od male dvorane u Desničinoj kuli, ali je ipak mogla da primi
stotinu ljudi, a lepotom je nadoknađivala ono što nije imala u veličini. Iza svakog
držača za baklje nalazila su se kovana srebrna ogledala, tako da su one svetlele
dvostruko snažnije; zidovi su bili obloženi bogato rezbarenim drvetom, a pod je
prekrivala miomirisna rogozina. S gornje galerije dopirali su veseli zvuci frula i
violina. Niz zasvođenih prozora pružao se duž južnog zida, ali su ih prekrivale
teške draperije. Debela somotska tkanina nije propuštala ni tračak svetlosti, i
jednako će prigušiti i zvuke molitve i zvuke borbe. To više nije bitno, pomisli
Sansa. Rat je stigao.
Gotovo svaka plemenita žena iz grada sedela je za dugačkim stolovima, zajedno
s nekolicinom staraca i mladih momaka. Žene su bile supruge, kćeri, majke i sestre.
Muškarci su im otišli da se bore protiv lorda Stanisa. Mnogi se neće vratiti. Ta
spoznaja ispunjavala je vazduh. Kao Džofrijeva verenica, Sansa je imala počasno
mesto, desno od kraljice. Penjući se na podijum ona ugleda čoveka kako stoji u
senci kraj stražnjeg zida. Na sebi je imao dugačku i nauljenu crnu žičanu tuniku, a
pred sobom je držao mač: veliki mač njenog oca, Led, visok gotovo kao i on sam.
Vrh mu je dodirivao pod, a tvrdi koščati prsti sklapali su se oko krsnice s obe
strane balčaka. Sansi zastade dah u grlu. Ser Ilin Pejn kao da oseti njen pogled. On
okrenu ka njoj svoje suvo, rošavo lice.
„Šta on traži ovde?“ upita ona Ozfrida Ketlbleka. On je bio kapetan kraljičine

nove garde crvenih plaštova.
Ozfrid se iskezi. „Veličanstvo očekuje da će joj zatrebati pre kraja ovog dana.“
Ser Ilin je bio kraljeva pravda. Postojala je samo jedna služba za koju je on
mogao da ustreba. Čiju to glavu on želi?
„Ustanite za veličanstvo, Sersei od kuće Lanistera, kraljicu namesnicu i
zaštitnicu čitavog kraljevstva“, viknu kraljevski kućeupravitelj.
Serseina haljina bila je od snežnobelog lana, bela kao plaštovi Kraljeve garde.
Dugački nabrani rukavi otkrivali su postavu od zlatnog satena. Bujna svetloplava
kosa padala joj je po golim ramenima u gustim uvojcima. Oko uzanog struka visio
je pojas od dijamanata i smaragda. U belom je delovala čudno nevino, gotovo
devičanski, ali su joj na obrazima bili rumeni pečati.
„Sedite“, reče kraljica kada zauze svoje mesto na podijumu, „želim vam
dobrodošlicu.“ Ozfrid Ketlblek joj pridrža stolicu; paž uradi isto za Sansu.
„Izgledaš mi bleda, Sansa“, primeti Sersei. „Da li ti crveni cvet još cveta?“
„Da.“
„Baš prikladno. Ljudi će krvariti napolju, a ti ovde unutra.“ Kraljica dade znak
da se unese prvo jelo.
„Zašto je ser Ilin ovde?“ izlete Sansi.
Kraljica pogleda nemog glavoseču. „Da se pozabavi izdajnicima, i da nas brani,
ako zatreba. On je bio vitez pre nego što je postao glavoseča.“ Ona kašikom pokaza
ka dnu dvorane, gde su visoka drvena vrata bila zatvorena i ojačana. „Kada sekire
razvale ona vrata, biće ti drago što je tu.“
Bilo bi mi draže da je tu Pseto, pomisli Sansa. Koliko god bio grub, verovala je
da Sendor Klegani ne bi dozvolio da joj se desi nešto ružno. „Zar nas tvoji gardisti
neće zaštititi ?“
„А ko će nas zaštititi od mojih gardista?“ Kraljica ispod oka odmeri Ozfrida.
„Odani najamnici retki su kao kurve device. Ako izgubimo bitku, moji gardisti će
se saplitati o te grimizne plaštove, u žurbi da ih skinu. Ukrašće šta mogu i pobeći
će, zajedno sa slugama, praljama i štalskim momcima, svi će želeti da sačuvaju
svoje bezvredne kože. Slutiš li makar šta se dešava kada grad padne, Sansa? Ne, ne
slutiš, kako bi i mogla? Sve što o životu znaš naučila si od pevača, a prava je
retkost naći dobru pesmu o padu grada.“
„Pravi vitezovi nikada ne bi povredili žene i decu.“ Čim ih je izgovorila, znala
je da joj reči zvuče prazno.
„Pravi vitezovi.“ Kraljici to kao da je bilo izuzetno zabavno. „Nema sumnje da
si u pravu. Zašto onda ne pojedeš supicu kao dobra devojčica i sačekaš Simeona
Zvezdoookog i princa Emona Zmajviteza da dođu da te spasu, dušice? Sigurna sam
da samo što nisu stigli.“

DAVOS
Crni zaliv bio je uzburkan, posut bezbrojnim krestama talasa. Crna Beta jahala
je na nadolazećoj plimi, jedro joj se nadimalo sa svakom promenom vetra. Utvara
i Ledi Marja jedrile su kraj nje, između njihovih trupova nije bilo više od dvadeset
koraka. Sinovi su umeli da mu drže poredak. Davos se time ponosio.
Preko mora zagrmeše ratni rogovi, duboki grleni jecaji poput zova čudovišnih
morskih nemani, ponovljeni od broda do broda. „Smotaj jedra“, naredi Davos.
„Veslači, za vesla.“ Njegov sin Matos prenosio je naređenja. Paluba Crne Bete
vrvela je od mornara koji su jurili na svoje zadatke, gurajući se kroz vojnike, koji
kao da su uvek smetali, gde god da su stajali. Ser Imri je odlučio da u reku uplove
samo pomoću vesala, da ne bi izložili jedra škorpionima i bacačima vatre sa zidina
Kraljeve Luke.
Davos je video Gnev daleko na jugoistoku: jedra su mu zlatno svetlucala dok su
ih spuštali, platno im je krasio okrunjeni jelen Barateona. S njegovih paluba je
Stanis Barateon zapovedao napadom na Zmajkamen pre šesnaest godina, ali je
ovog puta odlučio da jaše s vojskom, prepustivši Gnev i zapovedništvo nad flotom
svom šuraku ser Imriju, koji mu je prišao kod Krajoluja s lordom Alesterom i svim
ostalim Florentima.
Davos je poznavao Gnev jednako dobro kao svoje lađe. Iznad njegovih tri
stotine vesala bila je paluba samo za škorpione, imao je i katapulte na pramcu i
krmi, dovoljno velike da bacaju burad sa upaljenom smolom.
Veoma moćan brod, i veoma hitar, mada ga je ser Imri pretrpao oklopljenim
vitezovima i pešadincima, što je škodilo brzini.
Ratni rogovi se ponovo oglasiše, s Gneva poleteše naređenja. Davos oseti
golicanje u vrhovima prstiju koje nije imao. „Izbaci vesla“, viknu on. „Razvij se u
vrstu.“ Stotinu vesala zaroni u vodu, bubanj zapovednika veslača zatutnja. Zvuk je
nalikovao na otkucaje velikog sporog srca, vesla su se pokretala sa svakim udarom,
stotinu ljudi vuklo je kao jedan.
Drvena krila iznikla su i iz Utvare i Ledi Marje. Tri galije su se držale zajedno,
ostavljajući za sobom penušav trag. „Sporo krstarenje“, viknu Davos. Ponos
Plavikraja lorda Velariona, srebrnog trupa, skliznu levo od Utvare, Smeli smeh im
se brzo približavao, ali je Veštica tek sada pružala vesla u vodu, a Morski konjic
još ne beše spustio jedro. Davos pogleda desno. Da, tamo, daleko na jug, to je
mogla biti samo Sabljarka, zaostajala je kao i uvek. Ona je imala dve stotina
vesala, i najvećeg ovna u floti, ali je Davos ozbiljno sumnjao u sposobnost njenog
kapetana.
Čuo je kako vojnici hrabre jedan drugoga između brodova. Do sada su
predstavljali samo običan teret, i bili su željni da se uhvate u koštac s dušmanima,
sigurni u pobedu. U tome su bili jednoglasni sa svojim admiralom, lordom visokim

kapetanom ser Imrijem Florentom.
Pre tri dana, sazvao je ratno veće svojih kapetana na Gnevu dok je flota stajala
usidrena u ušću Vrativode, da ih upozna s planom. Davos i njegovi sinovi dobili su
mesto u drugoj liniji napada, veoma istureni na opasnom desnom krilu. „Časno
mesto“, rekao je Alard, srećan što će moći da dokaže hrabrost. „Opasno mesto“,
primetio im je otac. Sinovi su ga sažaljivo pogledali, čak i mladi Marik. Vitez od
Praziluka je postao baba, mogao je da ih čuje kako misle, u srcu je i dalje
krijumčar.
To poslednje je i te kako bilo istina, i za to se neće izvinjavati. Sivort je zvučalo
lordovski, ali je on duboko u srcu i dalje bio Davos iz Buvlje rupe, i vraćao se
kući u grad na tri brda. U Sedam kraljevstava nije bilo čoveka koji je o brodovima,
i jedrima, i obalama znao više od njega, i mnogo je puta ukrstio mač u žestokim
bitkama na mokrim palubama. Ali je u ovakvu bitku ulazio potpuno neiskusan,
napet i uplašen. Krijumčari ne duvaju u ratne rogove i ne dižu barjake. Kada
nanjuše opasnost, razviju jedra i beže niz vetar.
Da je on bio admiral, možda bi sve uradio drugačije. Za početak, poslao bi
nekoliko najbržih lađa da izvide uzvodno i vide šta ih čeka, umesto da bezglavo
srljaju. Kada je to i predložio ser Imriju, lord visoki kapetan mu je učtivo zahvalio,
ali mu pogled nije bio tako ljubazan. Ko je ova niskorođena kukavica? pitao je taj
pogled. Da li je to onaj što je viteštvo kupio prazilukom?
S četiri puta više brodova od kralja dečaka, ser Imri nije video razloga za
opreznost i lukave taktike. Podelio je flotu u deset borbenih linija, svaku sa po
dvadeset brodova. Prve dve linije će krenuti uz reku da napadnu i unište Džofrijevu
malu flotu, ili „dečakove igračke“, kako ju je prozvao ser Imri, što je zabavilo
njegove plemenite kapetane. Naredne će iskrcati čete strelaca i kopljanika ispod
gradskih zidina, i tek će se onda pridružiti borbi na reci. Manji, sporiji brodovi u
pozadini prevešće glavninu Stanisove vojske s južne obale, a njih će štititi Salador
San i njegovi Lišani, koji će stajati na sredini zaliva, za slučaj da Lanisteri imaju i
druge brodove skrivene uz obalu, spremne da ih napadnu s leđa.
Ako ćemo pravo, ser Imrijeva žurba nije bila bezrazložna. Vetrovi im nisu bili
naklonjeni na plovidbi iz Krajoluja. Već prvog dana plovidbe izgubili su dve
karavele na stenama Brodolomnog zaliva, što je bio jadan početak pohoda. Jedna
mirska galija potonula je u Zalivu Oporja, a dok su ulazili u Zdrelo stigla ih je
oluja i raštrkala lađe preko čitavog Uskog mora. Kada su se konačno okupili iza
zaštite koju je pružala Masijeva kuka, u mirnijim vodama Crnog zaliva, nedostajalo
je dvanaest brodova, i behu izgubili mnogo vremena.
Stanis je morao stići do Crnobujice još pre mnogo dana. Kraljevski drum je od
Krajoluja vodio pravo do Kraljeve Luke, jer put je kopnom bio mnogo kraći nego
morem, i vojska mu je mahom jahala; bezmalo dvadeset hiljada vitezova, lakih
konjanika i konjanika slobodnjaka, Renlijevo nenamerno zaveštanje bratu. Sigurno
će brzo putovati, ali oklopni ratni konji i dugačka koplja neće im mnogo koristiti

protiv dubokih voda Crnobujice i visokih kamenih zidina grada. Stanis je sigurno
već ulogoren na južnoj obali reke sa svojim lordovima, kipti od nestrpljenja i pita
se šta je ser Imri uradio s flotom.
Pre dva dana, kod Sirenine stene, primetili su pet-šest ribarskih barki. Ribari su
se pred njima dali u beg, ali su jednog po jednog sustigli i zarobili. „Kašičica
pobede pravi je lek da umiri stomak pred bitku“, objavio je srećno ser Imri. Ali je
Davosa mnogo više zanimalo šta zarobljenici imaju da kažu o odbrani Kraljeve
Luke. Kepec je marljivo gradio nekakvu prepreku na ušću reke, mada se nisu
slagali oko toga da li je posao završen ili nije. On shvati kako priželjkuje da jeste.
Ako im reka bude zatvorena, ser Imri neće imati izbora do da zastane i razmisli još
jednom.
More beše puno zvukova: vike i naredbi, ratnih rogova, i bubnjeva, i frula,
pljuskanja vode kad god bi se hiljade vesala digle i spustile. „Drži liniju“, viknu
Davos. Nalet vetra cimnu mu stari zeleni plašt. Prsluk od tvrde kože i plitka kaciga
kraj nogu bili su mu jedini oklop. Na moru, teški čelik mogao je čoveka da košta
života isto tako lako kao i da mu ga spase, smatrao je on. Ser Imri i ostali
visokorođeni kapetani nisu delili taj stav; blistali su dok su se šetali svojim
palubama.
Veštica i Morski konjic su sada stigli na svoja mesta, kao i Crvena klešta lorda
Seltigara iza njih. Desno od Ahrdove Ledi Marje bile su tri galije koje je Stanis
uzaptio od nesrećnog lorda Sanglasa, Pobožnost, Molitva i Odanost, a palube su
im vrvele od strelaca. Čak se i Sabljarka približavala, tromo sekući uzburkano
more, koristeći i jedra i vesla. Brod s toliko vesala morao bi da bude mnogo brži,
razmišljao je Davos s neodobravanjem. To je zbog tog ovna koji nosi, prevelik je,
zbog njega nema ravnotežu.
Vetar je u naletima duvao s juga, ali zahvaljujući veslima to nije bilo bitno. Ući
će na plimi, ali će rečna struja ići na ruku Lanisterima, a Crnobujica je na svom
ušću u more tekla snažno i brzo. Neprijatelj će u prvom sudaru neumitno imati
prednost. Budale smo što ćemo se s njima sukobiti na Crnobujici, pomisli Davos.
U sudaru na otvorenom moru, njihove borbene linije obuhvatile bi neprijateljsku
flotu s oba krila, terajući je na unutra, ka uništenju. Na reci, međutim, brojnost i
težina ser Imrijevih brodova biće mnogo manje važno. Moći će da razviju liniju od
najviše dvadeset brodova, zbog opasnosti od sudara i preplitanja vesala.
Ispred linije ratnih brodova, Davos je video Crvenu tvrđavu na Egonovom
visokom brdu, tamnu naspram žutog neba, a ispod nje se otvaralo ušće Crnobujice.
Preko reke, južna obala crnela se od ljudi i konja: kada su videli brodove kako
dolaze, uskomešali su se kao besni mravi. Stanis ih je bez sumnje zaposlio da grade
splavove i prave strele, ali je sigurno bilo teško podneti čekanje. Trube zaječaše
među njima, sićušne i metalne, uskoro preplavljene grmljavinom hiljada pokliča.
Davos sakatom šakom steže vrećicu s kostima prstiju i tiho se pomoli za sreću.
Gnev će se nalaziti u samom središtu prve borbene linije, s jedne strane će joj

biti Lord Stefon a s druge Morski jelen, svaki sa po dve stotine vesala. Na levim i
desnim krilima bile su stotinjače: Ledi Hara, Svetloriba, Nasmejani lord, Morski
demon, Rogata čast, Otrcana Džena, Tri trozupca, Hitri mač, Princeza Renis,
Pseći nos, Utvara, Verni, Crveni gavran, Kraljica Alisana, Mačor, Hrabri i
Zmajogub. Sa svake katarke vijorilo se vatreno srce Gospodara svetlosti, crveno i
žuto i narandžasto. Iza Davosa i njegovih sinova išla je još jedna linija stotinjača,
pod zapovedništvom vitezova i lordova kapetana, a za njima manji, sporiji mirski
odred, u kome nijedna lađa nije imala više od osamdeset vesala. Još dalje ići će
jedrenjaci, karake i trome velike koge, a naposletku Salador San u svom gordom
Valirjaninu, ogromnoj tristotinjači, okružen svojim galijama prugastih trupova.
Živopisnom liškom princu nije prijalo što mu je dodeljeno začelje, ali je bilo jasno
da mu ser Imri ne veruje ništa više od Stanisa. Previše primedbi, i previše priča o
zlatu koje mu duguju. Davosu je bez obzira na sve bilo žao. Salador San bio je
snalažljiv stari pirat, a posade su mu činili rođeni mornari, neustrašivi u bici. Na
začelju od njih neće biti nikakve koristi.
Auuuuuuuuuuuuuuuuuuuuuuuuuuuuuuuuuuuu. Zov se zakotrlja s prednje
palube Gneva, preko kresta talasa i razmahanih vesala: ser Imri je davao znak za
napad. Auuuuuuuuuuuuuuuu, auuuuuuuuuuuuuuu.
Sabljarka se napokon pridruži liniji, mada su joj jedra i dalje bila razvijena.
„Ubrzaj“, zareža Davos. Bubanj poče brže da tuče, i ritam se pojača, vesla su sekla
vodu, pljus-pljas, pljus-pljas, pljus-pljas. Na palubi, vojnici počeše da udaraju
mačevima o štitove, dok strelci ćutke napeše lukove, pa izvukoše prve strele iz
tobolaca o pojasu. Galije iz prve borbene linije zaklanjale su mu vidik, tako da se
Davos ushoda po palubi tražeći bolji pogled. Nije video traga nikakvoj prepreci;
ušće reke bilo je otvoreno, kao da će ih sve progutati. Osim...
U svojim krijumčarskim danima, Davos se često šalio kako poznaje dokove
Kraljeve Luke bolje od svog džepa, jer nije proveo veći deo života krišom
dolazeći i odlazeći iz džepa. Zdepaste kule od grubo tesanog novog kamena koje su
stajale jedna nasuprot drugoj na ušću Crnobujice ser Imriju Florentu možda ništa
nisu značile, ali je njemu to izgledalo kao da su mu dva nova prsta iznikla iz šake.
Zaklonivši oči od sunca na zapadu, on podrobnije osmotri te kule. Bile su
premale za neku veću posadu. Ona na severnoj obali bila je podignuta uz liticu,
ispod Crvene tvrđave; ona na južnoj zagazila je u vodu. Prosekli su usek kroz
obalu, smesta je shvatio. Zbog toga će biti izuzetno teško napasti kulu; napadači će
morati da gaze kroz vodu ili da premoste mali kanal. Stanis je oko nje postavio
strelce, da gađaju branioce koji bi se usudili da dignu glave iznad zidina, ali nije
preduzeo ništa više.
Nešto blesnu dole, tamo gde se tamna voda kovitlala oko kule. Bio je to sunčev
zrak na čeliku, a on reče Davosu Sivortu sve što je trebalo da zna. Zaprečni
lanac... ali nam ipak nisu zatvorili reku. Zašto?
I to mu je verovatno bilo jasno, ali nije bilo vremena da se tim pitanjem

pozabavi. S prednjih brodova diže se poklič, a ratni rogovi ponovo se oglasiše:
neprijatelj je bio pred njima.
Između razmahanih vesala Utvare i Vernog, Davos vide tanku liniju galija
postrojenih preko reke. Sunce im je iskrilo na zlatnim trupovima. Te brodove je
poznavao jednako dobro kao i svoje. U svojim krijumčarskim danima, uvek se
osećao sigurnije kada je znao da li jedro na obzorju znači brz ili spor brod, i da li
mu je kapetan mladić željan slave, ili starac što samo otaljava posao.
Auuuuuuuuuuuuuuuuuuuuuuuuuuuuu, dozivali su ratni rogovi. „Borbena
brzina“, viknu Davos. S obe strane ču kako Dejl i Alard izdaju ista naređenja.
Bubnjevi ludo zatutnjaše, vesla zasekoše vodu, i Crna Beta jurnu napred. Kada se
osvrnu ka Utvari, vide da ga Dejl pozdravlja. Sabljarka je ponovo zaostajala;
ljuljala se na talasima manjih brodova s obe svoje strane; inače je linija bila prava
kao zid štitova.
Reka koja je iz daljine delovala tako usko sada se pružala široka kao more, ali
je i grad džinovski narastao. Mršteći se s Egonovog visokog brda, Crvena tvrđava
dominirala je prilazima. Njeni bedemi gvozdenih zuba, ogromne kule i debeli
crveni zidovi davali su joj izgled žestoke zveri spremne da skoči na reku i ulice.
Litice na kojima se smestila bile su strme i stenovite, prošarane lišajevima i
čvornovatim, trnovitim drvećem. Flota će morati da prođe ispod zamka da bi stigla
do luke, i dalje, do grada.
Prva linija je sada bila u reci, ali su se neprijateljske galije povlačile. Hoće da
nas privuku dublje. Hoće da budemo zbijeni, stešnjeni, da ne možemo da im
obuhvatimo krila... a onaj lanac je iza nas. Hodao je palubom, izvijajući vrat da
bolje osmotri Džofrijevu flotu. Vide da je među dečakovim igračkama troma
Milost bogova, ona i stari spori Princ Emon, Gospa od svile i njena sestra
Gospina sramota, Divlji vetar, Kraljolučanin, Belo srce, Koplje, Morski cvet. Ali
gde je Lavlja zvezda? Gde je prelepa Ledi Lijena koju je kralj Robert imenovao u
čast device koju je voleo i izgubio? I gde je Buzdovan kralja Roberta? To je bila
najveća ratna galija u kraljevskoj floti, s četiri stotine vesala, jedini ratni brod
kralja dečaka koji bi bio u stanju da savlada Gnev. Mesto mu je bilo u samom
središtu odbrane, i nigde drugde.
Davos je osećao zamku, ali nije video ni traga neprijateljima koji ulaze u zaliv
iza njih, već samo veliku flotu Stanisa Barateona u urednim redovima kako se pruža
do samog obzorja. Hoće li podići lanac i preseći nas nadvoje? Nije mu bilo jasno
čemu bi to poslužilo. Brodovi ostali u zalivu ipak bi iskrcali ljude severno od
grada; sporiji prelaz, ali bezbedniji.
Jato treperavih narandžastih ptica prhnu iz zamka, njih dvadesetak ili tridesetak;
ćupovi s upaljenom smolom u visokom luku su leteli preko reke, ostavljajući za
sobom plamene tragove. Voda proguta većinu, ali nekoliko ćupova pronađe palube
galija u prvoj borbenoj liniji, i plamen se raširi s mesta gde se razbiše. Vojnici
pojuriše po palubi Kraljice Alisane, i Davos vide kako se dim diže s tri različita

mesta na Zmajogubu, brodu najbližem obali. Tada je već i drugo jato bilo u
vazduhu, padale su i strele, šištale su iz gnezda za strelce načičkanih na kulama
iznad reke. Jedan vojnik se preturi preko ograde palube Mačora, pa udari u vesla i
potonu. Prvi čovek koji je danas poginuo, pomisli Davos, ali ne i poslednji.
Na zidinama Crvene tvrđave vijorili su se barjaci dečaka kralja: krunisani jelen
Barateona na zlatnom, lanisterski lav na grimiznom polju. Polete još ćupova sa
smolom. Davos ču vriske ljudi dok se vatra širila Hrabrim. Njegovi veslači bili su
na bezbednom dole, paluba ih je štitila od projektila, ali oklopni pešaci zbijeni na
njoj nisu bili te sreće. Desno krilo bilo je najteže pogođeno, kao što je i očekivao.
Uskoro će i na nas doći red, podseti on sebe, nelagodno. Crna Beta nalazila se i te
kako u domašaju vatrenih ćupova, pošto je bila šesti brod od severne obale. Desno
od nje nalazile su se samo Alardova Ledi Marja, troma Sabljarka - sada već toliko
zaostala da je bila bliže trećoj nego drugoj liniji - i Pobožnost, Molitva i Odanost,
kojima zbilja i beše potrebna sva zaštita bogova, onako izloženim.
Dok je druga linija klizila kraj dve kule, Davos bolje osmotri. Video je tri
karike ogromnog lanca kako vire iz rupe ne veće od ljudske glave, i nestaju u vodi.
Kule su imale po jedna vrata, postavljena dobrih dvadeset stopa iznad zemlje.
Strelci s krova severne kule gađali su Molitvu i Odanost. Strelci na Odanosti
uzvratiše i Davos ču vrisak čoveka kada ga strele pogodiše.
„Kapetane ser.“ Matos se stvori kraj njega. „Tvoja kaciga.“ Davos je uze obema
rukama i navuče je na glavu. Bila je plitka i bez vizira; nije želeo da mu bilo šta
ograničava pogled.
Tada su već ćupovi sa smolom padali svuda oko njih. On vide kako se jedan
razbi na palubi Ledi Marje, ali ga Alardova posada brzo ugasi. Levo, ratni rogovi
zaječaše s Ponosa Plavikraja. Voda je oko vesala ključala. Hvat dugačka zašiljena
šipka iz škorpiona udari ni dve stope od Matosa i zari se u drvo palube,
podrhtavajući. Napred, prva linija bila je na strelomet od neprijatelja; oblaci strela
leteli su između brodova, šišteći kao zmije.
Južno od Crnobujice, Davos vide kako ljudi vuku grube splavove prema vodi,
dok su se vojnici postrojavali pod stotinama razvijenih barjaka. Svugde se videlo
vatreno srce, mada je sićušni crni jelen zarobljen u njegovim plamenovima bio
premali da se razazna. Trebalo je da se borimo pod krunisanim jelenom, pomisli
on. Jelen je bio simbol kralja Roberta, grad bi se radovao da ga vidi. Zbog tog
tuđinskog barjaka samo će se žešće protiv nas boriti.
Nije mogao da vidi vatreno srce a da ne pomisli na senku koju je Melisandra
rodila u tmini podno Krajoluja. Bar ovu bitku vodimo po svetlu, s oružjem čestitih
ljudi, reče on sebi. Crvena žena i njena mračna deca u njoj neće učestvovati. Stanis
ju je poslao nazad na Zmajkamen sa svojim bratancem, kopiletom Edrikom
Olujnim. Njegovi kapetani i vazali bili su uporni u tvrdnjama da ženi nije mesto na
bojnom polju. Samo se kraljičini ljudi nisu slagali, a ni oni nisu bili preglasni. Ipak
ih kralj umalo nije odbio, ali je lord Bris Keron rekao: „Veličanstvo, ako

čarobnica bude s nama, posle će ljudi pričati da je pobeda bila njena, a ne tvoja.
Reći će da krunu duguješ njenim činima.“ To je dovelo do preokreta. Davos je za
vreme rasprave ćutao, ali, iskreno, nije mu bilo žao što joj vidi leđa. Nije želeo
ništa da ima ni s Melisandrom ni s njenim bogom.
Desno, Odanost skrenu ka obali, izbacivši mostić. Strelci poskakaše u plićak,
držeći lukove visoko iznad glava kako im se strune ne bi pokvasile. Istrčaše na
obalu, na uzano žalo ispod litice. Sa zidina zamka na njih polete kamenje, kao i
strele i koplja, ali je ugao bio oštar, i projektili izgleda nisu nanosili mnogo štete.
Molitva beše pristala tridesetak koraka uzvodno, a Pobožnost je upravo skretala
ka obali, kada branioci jurnuše niz obalu i kopita njihovih ratnih konja zaprštaše
kroz plićak. Vitezovi uleteše u strelce kao vukovi među ovce, terajući ih nazad ka
brodovima i u reku, pre nego što je većina stigla i da napne luk. Oklopni pešaci
pojuriše da ih brane kopljem i sekirom, i u magnovenju, prizor se pretvori u krvavi
metež. Davos prepoznade Psetovu psoglavu kacigu. Beli plašt vijorio mu je s
ramena dok je terao konja uz mostić, na palubu Molitve, sekući svakoga ko bi mu
se našao na putu.
Iza zamka, Kraljeva Luka dizala se na brdima iza zidina. Obala reke bila je
čađava pustoš; Lanisteri su sve spalili i povukli se iza Blatne kapije. Ugljenisane
daske potopljenih dereglija virile su iz plićaka, sprečavajući prilaz dugačkim
kamenim molovima. Tu nećemo pristati. Video je vrhove tri ogromna trebušeta iza
Blatne kapije. Visoko na Visenijinom brdu, sunce je iskrilo na sedam kristalnih
kula Velikog obredišta Belorovog.
Davos nije video kako se bitka zapodela, ali ju je čuo; strašan prodorni prasak
kada se dve galije sudariše. Nije znao koje dve. Tren kasnije još jedan udarac
odjeknu nad vodom, a za njim i treći. Kroz cviljenje drveta koje se čepa, on ču
potmulu škripu prednjeg katapulta Gneva. Morski jelen preseče jednu od
Džofrijevih galija nadvoje, ali je Pseći nos bio u plamenu, a Kraljica Alisana
prikleštena između Gospe od Svile i Gospine sramote, gde je njena posada
pokušavala da odbije neprijatelje koji su joj preskakali na palubu.
Tačno pred sobom, Davos ugleda neprijateljevog Kraljolučanina kako se zariva
između Vernosti i Utvare. Ova druga uvuče desna vesla pre sudara, ali joj se leva
vesla smrskaše kao suvarci u trenutku kada Kraljolučanin prođe tik kraj nje.
„Gađaj“, naredi Davos, i njegovi strelci otposlaše preko vode strašnu kišu strela.
On vide Kraljolučaninovog kapetana kako pada, i pokuša da se priseti njegovog
imena.
Na obali, podigoše se kraci velikih trebušeta, jedan, drugi, pa treći, i stotinu
kamenova vinu se visoko u žuto nebo. Svaki je bio velik kao ljudska glava; kada
padoše, digoše velike talase, probiše palube od hrastovine i pretvoriše žive ljude u
kašu krvi i kostiju. Duž čitave reke, prva linija bila je u borbi. Bacali su kuke,
gvozdeni ovnovi probijali su drvene trupove, vojnici su preskakali na
neprijateljske palube, jata strela šištala su kroz oblake dima, i ljudi su ginuli... ali

zasad, ne i njegovi.
Crna Beta jurila je uzvodno, zvuk njenog bubnja za veslače grmeo je u glavi
njenog kapetana dok je tražila žrtvu za svog ovna. Kraljicu Alisanu su s obe strane
okruživala dva lanisterska ratna broda, povezana kukama i konopcima.
„Jurišna brzina!“ viknu Davos.
Udarci bubnja stopiše se u dugačko grozničavo tutnjanje, i Crna Beta polete;
voda postade bela kao mleko tamo gde ju je njen pramac sekao. Alard je uočio istu
metu; Ledi Marja jurila je kraj njih. Prva linija se beše pretvorila u zbrku
odvojenih borbi. Tri zapetljana broda približavala su im se, vrteći se ukrug, a
palube su im bile crveni metež ljudi što seku jedni druge mačem i sekirom. Još
malo, zamoli Davos Sivort Ratnika, okreni ga još malo, da mu vidim čitav bok.
Ratnik ga je očigledno čuo. Crna Beta i Ledi Marja zakucaše se u bok Gospine
sramote jedna za drugom, probovši je takvom silinom da neka tri broda dalje ljudi
s palube Gospe od Svile behu odbačeni u more. Davos zamalo pregrize jezik kada
mu zubi udariše jedni o druge. On ispljunu krv. Budalo, sledeći put zatvori usta.
Četrdeset je godina proveo na moru, a ipak se sada prvi put zakucao u
neprijateljski brod. Njegovi strelci odapinjali su strelu za strelom.
„Povlačenje“, naredi on. Kada Crna Beta zavesla unazad, reka pokulja u
nazubljenu rupu koju je za sobom ostavila, i Gospina sramota mu se pred očima
raspade, izbacivši desetine ljudi u reku. Neki preživeli su plivali; neki mrtvi su
plutali; oni u teškim oklopima potonuše na dno, kako mrtvi tako i živi. Vapaji
davljenika odzvanjali su mu u ušima.
Krajičkom oka ugleda zeleni blesak, napred ulevo, i klupko uskovitlanih
smaragdnih zmija diže se goreći i šišteći s pramca Kraljice Alisane. Tren kasnije,
Davos ču strašni uzvik: „Divlja vatra!“
On se namršti. Upaljena smola bila je jedno, divlja vatra nešto sasvim drugo.
Zla tečnost, i skoro potpuno neugasiva. Prekrij je plaštom i plašt će se zapaliti; ako
ti kap padne na šaku, čitava ruka će ti biti u plamenu. „Pišaj na divlju vatru, kurac
će ti izgoreti“, imali su običaj da govore stari moreplovci. Ipak, ser Imri ih je
upozorio da se spreme za užasnu tvar alhemičara. Srećom, više nije bilo mnogo
pravih piromansera. Brzo će im je ponestati, uveravao ih je ser Imri.
Davos viknu niz naređenja; vesla s jedne strane stadoše da se otiskuju, dok su
druga veslala unazad, i galija se okrenu. Ledi Marja se takođe oslobodi, u
poslednjem trenutku: vatra se širila preko Kraljice Alisane i njenih neprijatelja
brže nego što je mogao da veruje. Ljudi su se grčili obavijeni zelenim plamenom, i
skakali u vodu, neljudski vrišteći. Sa zidina Kraljeve Luke, bacači vatre bljuvali su
smrt, a veliki trebušeti iza Blatne kapije bacali su kamenje. Jedan kamen, veličine
vola, udari između Crne Bete i Utvare, zaljuljavši obe lađe i pokvasivši sve ljude
na palubama. Drugi, ne mnogo manji, pogodi Smeli smeh. Velarionova galija
rasprsnu se kao dečja igračka bačena s kule, bacajući na sve strane krhotine

dugačke kao ruka.
Kroz crni dim i uskovitlanu zelenu vatru, Davos vide jato brodića kako plovi
nizvodno: zbrku od skela i čunova, barki, skifova, čamaca i dereglija naizgled
previše trulih da plove. To je mirisalo na potez očajnika; takve olupine ne mogu da
preokrenu bitku, mogu samo da zasmetaju. Borbene linije bile su beznadežno
izmešane, vide on. Levo su se Lord Stefon, Otrcana Džena i Hitri mač bili probili
i sad su grabili uzvodno. Desno krilo je međutim vodilo žestoku borbu, a centar
beše razbilo kamenje iz trebušeta: neki kapetani su kretali nizvodno, drugi su
skretali levo, u pokušaju da izbegnu ubistvenu kišu kako znaju i umeju. Gnev okrenu
svoj stražnji katapult da uzvrati paljbu na grad, ali nije mogao da dobaci; burići
smole razbijali su se pod zidinama. Utvara beše izgubila većinu vesala, a Verni je
bio proboden i sve se više naginjao u stranu. On provede Crnu Betu između njih, i
u prolazu udari nakićenu izrezbarenu i pozlaćenu barku za uživanje kraljice Sersei,
sada pretovarenu vojnicima, a ne slatkišima. Sudar izbaci desetak njih u reku, gde
su ih Betini strelci redom pogađali dok su pokušavali da se održe na površini.
Matosov povik skrenu mu pažnju na opasnost sleva; jedna lanisterska galija
približavala se s namerom da ih probode. „Svom snagom desno!“ viknu Davos.
Njegovi ljudi se veslima otisnuše od barke, dok drugi okrenuše galiju da pramcem
dočeka Belo srce koje je naletalo. Na tren se bojao da je bio prespor, da će ga
potopiti, ali struja pomože Crnoj Beti da se okrene, i kada udar dođe, dva broda se
samo okrznuše, i na oba se polomiše mnoga vesla. Odlomljen komad drveta prolete
mu pored glave, oštar kao koplje. Davos ustuknu. „Zauzmite ga!“ viknu. Mornari
baciše kuke na konopima. On isuka mač, i povede ih preko ograde.
Posada Belog srca ih dočeka na ogradi, ali oklopljeni pešaci Crne Bete ih
preplaviše, poput plime zaurlalog čelika. Davos se borio u gužvi, tražeći drugog
kapetana, ali ovaj pogibe pre no što je do njega stigao. Dok je stajao nad telom,
neko ga s leđa udari sekirom, ali mu kaciga odbi udarac, i u glavi mu samo zazvoni
umesto da bude smrskana. Davos pade, i ošamućen stiže samo da se okrene na leđa.
Napadač jurnu urlajući. Davos diže mač obema rukama i zari mu ga u stomak.
Jedan njegov mornar diže ga na noge. „Kapetane ser, Srce je naše.“ To je bila
istina, vide Davos. Većina neprijatelja bila je mrtva ili na samrti, ili se predala. On
skide kacigu, obrisa krv s lica, i vrati se na svoj brod, pažljivo koračajući po
daskama klizavim od ljudskih creva. Matos mu pruži ruku da mu pomogne preko
ograde.
Na tih nekoliko trenutaka, Crna Beta i Belo srce bili su mirno srce oluje.
Kraljica Alisana i Gospa od svile, još povezane, bile su pobesneli zeleni pakao;
klizile su nizvodno i vukle komade Gospine sramote. Jedna mirska galija sudari se
s njima, te se i sama zapali. Mačor je spasavao ljude sa Hrabrog, koji je brzo
tonuo. Kapetan Zmajoguba natera svoj brod između dva mola, smrskavši mu trup;
posada mu izjuri na kopno zajedno sa strelcima i oklopnicima da se pridruži
napadu na zidove. Crveni gavran, probušen, lagano se naginjao u stranu. Morski

jelen se borio i s požarom i s napadačima koji su mu preskočili na palubu, ali se
vatreno srce već vilo na Džofrijevom Odanom čoveku. Gnev se, ponosnog pramca
smrskanog stenom, borio s Milošću bogova. On vide Ponos Plavikraja lorda
Velariona kako udara u dva lanisterska rečna broda, i kako jednog prevrće, a
drugog pali upaljenim strelama. Na južnoj obali, vitezovi su terali konje na
karavele, a neke manje galije već su prelazile na drugu obalu, natovarene oklopnim
pešacima. Morali su pažljivo da traže put između brodova što su tonuli i divlje
vatre. Čitava flota kralja Stanisa bila je sada u reci, osim lišana Saladora Sana.
Uskoro će imati vlast nad Crnobujicom. Ser Imri će imati svoju pobedu, pomisli
Davos, a Stanis će prevesti svoju vojsku preko, ali, smilujte se bogovi, po koju
cenu...
„Kapetane ser!“ Matos ga dodirnu po ramenu.
Bila je to Sabljarka, oba reda vesala dizala su joj se i spuštala. Nije bila
smotala jedra, a nešto upaljene smole uhvatilo joj se u snasti. Vatra se širila dok je
Davos gledao, puzala uz užad i jedra, i ona poče za sobom da ostavlja barjak od
žutog plamena. Njen nezgrapni gvozdeni ovan, izrađen u obličju ribe po kojoj je
dobila ime, sekao je površinu reke pred njom. Tačno napred, okrećući se da bude
što lakša i bolja meta, plutala je jedna lanisterska dereglija, očigledno teško
opterećena. Gusta zelena krv curila joj je između dasaka.
Kada to vide, srce Davosa Sivorta prestade da kuca.
„Ne“, reče on. „Ne, NEEEEEE! „ Kroz tutnjavu i lomljavu bitke, niko ga ne ču
sem Matosa. Kapetan Sabljarke sasvim sigurno nije, nameran da konačno nešto
probode svojim nezgrapnim debelim mačem. Sabljarka pređe u jurišnu brzinu.
Davos osakaćenom šakom steže kožnu vrećicu u kojoj su mu bile kosti prstiju.
Uz stravičan prasak, Sabljarka raspori natrulu deregliju. Ona puče kao prezrela
voćka, ali nijedna voćka nikada nije zaurlala tako prodornim drvenim vriskom.
Davos vide kako joj iz unutrašnjosti kulja zelena tečnost iz hiljada slomljenih
ćupova, otrov iz utrobe umiruće zveri, sjajan, bleštav, širio se preko površine
reke...
„Povlačenje!“ zagrme on. „Dalje. Dalje od nje, povlačenje, povlačenje!“
Konopci s kukama behu presečeni, i Davos oseti kako mu se paluba pomera pod
nogama kada se Crna Beta odvoji od Belog srca. Vesla joj kliznuše u vodu.
Onda ču kratak i oštar huk, kao da mu je neko dunuo u uho. Delić trena kasnije
razleže se grmljavina. Paluba nestade pod njim, i crna voda ga udari u lice, puneći
mu nos i usta. Gušio se, davio. Ne znajući u kom smeru je površina, Davos u
slepom užasu zagrabi po vodi, sve dok iznenada ne izbi na vazduh. Ispljunu vodu,
udahnu vazduh, zgrabi najbliži plutajući otpadak, i čvrsto ga stegnu.
Sabljarka i dereglija behu nestale, ugljenisana tela plutala su nizvodno od njega,
a ljudi su se grcajući držali za komade zadimljenog drveta. Pedeset stopa visok,
uskovitlani demon od zelenog plamena plesao je nad rekom. Imao je desetine ruku,
i u svakoj bič, a šta god bi dodirnuo buknulo bi u plamen. Vide Crnu Betu kako

gori, i Belo srce i Odanog čoveka s obe njene strane. Pobožnost, Mačor, Hrabri,
Žezlo, Crveni gavran, Veštica, Verni, Gnev, svi su buktali, Kraljolučanin i Milost
bogova takođe, demon je jeo i svoju decu. Svetlucavi Ponos Plavikraja lorda
Velariona pokušavao je da se okrene, ali demon lenjim prstom pređe preko
njegovih srebrnastih vesala, i ona buknuše kao fitilji. Na trenutak se činilo da vesla
s dva niza dugačkih svetlih baklji.
Struja ga je do tada već imala u čeljustima, vrtela ga je ukrug, iznova i iznova.
On poče da radi nogama, ne bi li izbegao lokvu divlje vatre. Moji sinovi, pomisli
Davos, ali nije bilo načina da ih traži u paklu u koji se reka pretvorila. Još jedna
dereglija prepuna divlje vatre prođe kraj njega. Crnobujica kao da je ključala u
koritu, a upaljene katarke, i upaljeni ljudi, i komadi slomljenih brodova ispunjavali
su vazduh.
Struja me nosi u zaliv. Tamo neće biti tako strašno; verovatno će uspeti da se
domogne obale, bio je dobar plivač. Galije Saladora Sana takođe će biti u zalivu,
ser Imri im je naredio da se drže podalje...
A onda ga struja ponovo okrenu, i Davos ugleda šta ga je čekalo nizvodno.
Lanac. Bogovi, smilujte nam se, digli su lanac.
Na mestu gde se reka izlivala u Crni zaliv, lanac je stajao zategnut, na tek dve ili
tri stope iznad vode. Već se desetak galija beše razbilo o njega, a struja je na njih
nanosila i druge. Većina je bila u plamenu, a ostatak će se uskoro zapaliti. Davos
razabra prugaste trupove brodova Saladora Sana u daljini, ali je znao da do njih
nikada neće stići. Zid crvenog usijanog čelika, plamtećeg drveta i uskovitlanog
zelenog plamena pružao se pred njim. Ušće Crnobujice pretvorilo se u usta pakla.

TIRION
Nepomičan kao kameno čudovište na zidinama, Tirion Lanister je klečao između
dva zupca na kruništu. Iza Blatne kapije i pustoši koja je ostala od riblje tržnice i
dokova, činilo se da se čitava reka zapalila. Pola Stanisove flote bilo je u plamenu,
kao i većina Džofrijeve. Poljubac divlje vatre pretvarao je ponosne lađe u
pogrebne lomače, a ljude u žive baklje. Vazduh beše pun dima, i strela i vrisaka.
Nizvodno, i obični vojnici i visokorođeni kapetani videli su kako se vrela
zelena smrt primiče njihovim splavovima i karakama i skelama, nošena strujom
Crnobujice. Dugačka bela vesla mirskih galija bleskala su poput nogu poludele
stonoge dok su se borili da umaknu, ali uzalud. Stonoge nisu imale kuda da beže.
Desetak velikih požara besnelo je pod gradskim zidinama, tamo gde su udarili
burići upaljene smole, ali su u poređenju s divljom vatrom bili tek sveće u požarom
zahvaćenoj kući; igra njihovih narandžastih i grimiznih zastavica jedva se
primećivala u svem tom smaragdnom paklu. Niski oblaci behu poprimili boju
zapaljene reke i prekrili nebo nijansama zelene, sablasno lepi. Užasna lepota.
Poput zmajeve vatre. Tirion se pitao da li se Egon Osvajač osećao ovako dok je
leteo nad Vatrenim poljem.
Vreli vetar mu podiže grimizni plašt i udari ga u golo lice, pa ipak nije mogao da
se okrene. Nejasno je bio svestan zlatnih plaštova kako kliču sa zidova. Nije imao
glasa da im se pridruži. To je bilo samo pola pobede. Neće biti dovoljno.
On vide još jednu deregliju koju je napunio ćudljivim voćkama kralja Erisa kako
nestaje u proždrljivim plamenovima. Gejzir plamtećeg smaragda šiknu iz reke, tako
svetao da je morao da zakloni oči. Vatreni jezici trideset i četrdeset stopa visoki
plesali su nad vodom, pucketajući i šišteći. Na koji tren zaglušiše vriske. U vodi je
bilo na stotine ljudi, jedni su se davili, drugi goreli, treći se i davili i goreli
istovremeno.
Čuješ li ih kako vrište, Stanise? Vidiš li kako gore? To je tvoje delo, isto kao
što je i moje. Negde u tom uskomešanom mnoštvu ljudi južno od Crnobujice, i
Stanis je gledao, Tirion je to znao. On nikada nije imao žeđ za bitkom svoga brata
Roberta. Zapovedaće iz pozadine, iz rezerve, baš kao što i lord Tivin Lanister ima
običaj. Najverovatnije je sada sedeo na ratnom konju, u sjajnom oklopu, s krunom
na glavi. S krunom od crvenog zlata, kaže Varis, s vrhovima izrađenim u obliku
plamenova.
„Moji brodovi!“ piskutavo viknu Džofri, skriven iza zubaca sa svojim
gardistima. Zlatna kraljevska krunica krasila mu je ratnu kacigu. „Moj
KraIjolučanin gori, Kraljica Sersei, Odani čovek. Pogledaj, eno Morskog cveta,
tamo!“ On pokaza svojim novim mačem ka zelenim plamenovima koji su lizali
zlatni trup i svetla Morskog cveta. Kapetan ga beše okrenuo uzvodno, ali ne
dovoljno brzo da izbegne divlju vatru.

Bio je osuđen na propast, znao je Tirion. Nije bih drugog načina. Da nismo
isplovili da ih susretnemo, Stanis bi namirisao zamku. Strela može da se nacilja,
kao i koplje, čak i kamen iz katapulta, ali divlja vatra ima svoju sopstvenu ćud.
Kada se jednom razmaše, obični ljudi više ne mogu da je obuzdaju. „Nije bilo
druge“, reče on svom sestriću. „Flota nam je u svakom slučaju bila osuđena na
propast.“
Čak ni sa kruništa - bio je prenizak da vidi između zubaca, tako da su morali da
ga dignu - Tirion zbog vatre, dima i meteža bitke nije mogao da vidi šta se dešava
nizvodno ispod zamka, ali je to u mislima video već bezbroj puta. Bron će
korbačem pokrenuti volove čim Stanisov zapovednički brod prođe ispod Crvene
tvrđave; lanac je bio izuzetno težak, i veliki čekrci sporo su se okretali, bučno
škripeći. Čitava uzurpatorova flota će već proći kada se prvi odsjaj metala bude
ukazao ispod vode. Karike će izlaziti mokre, neke klizave od blata, jedna, pa druga,
pa treća, sve dok se čitav veliki lanac ne zategne. Flota kralja Stanisa uplovila je u
Crnobujicu, ali iz nje neće isploviti.
Pa ipak, neki su uspeli da se izvuku. Rečna struja ima svoju sopstvenu ćud, tako
da se divlja vatra nije širila onako ravnomerno kao što se nadao. Sredina je bila
sva u plamenu, ali je dobar deo Mirana krenuo uz južnu obalu i izgledalo je da će
pobeći neoštećeni, a bar osam brodova pristalo je ispod gradskih zidina. Pristalo
ili se nasukalo, ali se to svodi na isto, iskrcali su ljude. Još gore, dobar deo
južnog krila neprijateljeve prednje dve borbene linije bio je dosta uzvodno od
pakla kada su se dereglije zapalile. Stanisu će ostati bar trideset do četrdeset
galija; dovoljno da preveze preko sve svoje vojnike, čim ponovo smognu hrabrosti.
Za to će ipak trebati vremena; čak i najhrabriji će zastati nakon što vide da im
hiljadu drugova proždire divlja vatra. Halin je rekao da je tvar ponekad gorela tako
vrelo da se meso topilo kao loj. Pa ipak...
Tirion se nije zavaravao u pogledu svojih ljudi. Ako bitka pođe po zlu,
razbežaće se, i to će se gadno razbežati, upozorio ga je Džejslin Bajvoter, tako da
je jedini način da pobede bio da se postara da bitka teče dobro, od početka do
kraja.
Video je tamne prilike kako se kreću među čađavim ruševinama priobalja.
Vreme je za još jedan ispad. Ljudi nikada nisu tako ranjivi kao kada se tek
isteturaju na obalu. Ne sme dati neprijatelju vremena da se sabere na severnoj
obali.
On se spusti sa zida. „Reci lordu Džejslinu da su neprijatelji na obali“, reče
jednom od kurira koje mu je Bajvoter dodelio. Drugome kaza: „Pozdravi mi ser
Arnelda i zamoli ga da okrene Kurve za trideset stepeni na zapad.“ Taj ugao će im
omogućiti da dobace dalje, ako ne i do same reke.
„Majka je obećala da ću ja imati Kurve“, reče Džofri. Tiriona razbesne što je
kralj ponovo digao vizir svoje kacige. Dečak se bez sumnje kuvao u svem tom
teškom čeliku... ali Tirion ni najmanje nije želeo da mu neka zalutala strela pogodi

sestrića u oko.
On s treskom zalupi vizir. „Drži to spušteno, veličanstvo; tvoja mila persona
svima nam je dragocena.“ A ne želiš ni da nagrdiš to lepo lice. „Kurve su tvoje.“
Sada to već nije bilo važno; bacanje novih vatrenih ćupova na brodove u plamenu
bilo je besmisleno. Rogati ljudi su, po Džofovoj naredbi, stajali dole na trgu,
svezani, goli i s rogovima na glavama. Kada su ih izveli pred Gvozdeni presto na
suđenje, obećao je da će ih poslati Stanisu. Čovek nije tako težak kao kamen ili
bure upaljene smole, i može biti bačen mnogo dalje. Neki zlatni plaštovi kladili su
se da li će izdajnici preleteti na drugu obalu Crnobujice. „Samo brzo to obavi,
veličanstvo“, reče on Džofriju. „Hoćemo da trebušeti ubrzo nastave s bacanjem
kamenja. Čak ni divlja vatra ne gori večno.“
Džofri radosno odjuri, u pratnji ser Merina, ali Tirion uhvati ser Ozmunda za
ruku pre nego što ovaj ode za njima. „Šta god da se desi, pazi na njega, i zadrži ga
tamo, je l' to jasno?“
„Biće tvoja volja.“ Ser Ozmund se prijazno nasmeši.
Tirion već beše upozorio Trenta i Ketlbleka kako će proći ako se bilo šta desi
kralju. A Džofrija je u podnožju stepenica čekalo i desetak prekaljenih zlatnih
plastova. Štitim ovo tvoje jadno kopile najbolje što mogu, Sersei, pomisli on
gorko. Postaraj se da i ti isto postupiš prema Alajaji.
Tek što je Džof otišao, uz stepenice dotrča zadihani kurir. „Moj gospodaru,
požuri!“ On se baci na koleno. „Iskrcali su ljude na turnirskom polju, na stotine!
Guraju ovna ka Kraljevoj kapiji.“
Tirion prokle, pa zagega ka stepenicama. Podrik Pejn je čekao dole s konjima.
On galopom odjuri niz Rečni put, u stopu praćen Podom i ser Mendonom Murom.
Kuće zatvorenih kapaka behu utonule u zelene senke, ali im niko nije smetao da
prođu; Tirion je naredio da ulice budu prazne kako bi se branioci brzo kretali od
jedne do druge kapije. Pa ipak, kada su stigli do Kraljeve kapije, začu glasan udar
drveta o drvo, koji mu je govorio da je u igru ušao opsadni ovan. Velike šarke su
jecale kao džin na samrti. Kapijski trg bio je prekriven ranjenicima, ali on vide i
nizove vezanih konja, od kojih nisu svi bili povređeni, i dovoljan broj najamnika i
zlatnih plastova da se obrazuje jak odred. „Postrojte se!“ viknu on dok je skakao na
zemlju. Kapija se izvi pod novim udarcem. „Kо je ovde zapovednik? Izlazite
napolje.“
„Ne.“ Senka se odvoji od senke zida i pretvori se u visokog čoveka u
tamnosivom oklopu. Sendor Klegani obema rukama strže kacigu i pusti je da padne
na zemlju. Čelik je bio oprljen i ulubljen, levo uho režećeg psa otrgnuto. Iz
posekotine nad okom krv je plavila Psetove stare opekotine, sakrivajući mu pola
lica.
„Da.“ Tirion se sučeli s njim.
Kleganijev dah postade težak. „Jebem ja to. I jebem ja tebe.“
Neki najamnik iskorači uz njega. „Bili smo napolju. Triput. Pola ljudi nam je

izginulo ili ranjeno. Divlja vatra bukti svuda oko nas, konji vrište kao ljudi, a ljudi
kao konji...“
„Misliš da sam te unajmio da se boriš na turniru? Hoćeš da ti donesem lepo
ledeno mleko i zdelu malina? Ne? Onda se penji na jebenog konja. I ti, psu.“
Krv na Kleganijevom licu crveno je blistala, ali su mu se beonjače jasno videle.
On isuka dugački mač.
Boji se, shvati Tirion, preneražen. Pseto se boji. On pokuša da objasni zašto je
to neophodno. „Dogurali su ovna do kapije, čujete ih valjda, moramo da ih
rasteramo...“
„Otvorite kapije. Kada ulete unutra, okružite ih i pobijte.“ Pseto zari vrh mača u
zemlju i nasloni se na jabuku, ljuljajući se. „Izgubio sam pola ljudi. I konja. Ne
vodim ih više u tu vatru.“
Ser Mendon Mur priđe Tirionu, besprekoran u lakiranom belom oklopu.
„Kraljeva desnica ti naređuje.“
„Nabijem ja kraljevu desnicu.“ Psetovo lice je ispod krvi bilo bledo kao kreč.
„Nek mi neko donese piće.“ Starešina zlatnih plastova mu dodade čašu.“ Klegani
otpi dugačak gutljaj, ispljunu ga, pa baci čašu daleko. „Voda? Jebem ja tvoju vodu.
Donesi mi vina.“
On je živi mrtvac. Tirionu je to sada bilo jasno. Rana, vatra... on je gotov.
Treba mi neko drugi, ali ko? Ser Mendon? On pogleda ljude i shvati da od toga
nema ništa. Kleganijev strah ih sve beše pomeo. Bez vođe, i oni će odbiti, a ser
Mendon... opasan čovek, Džejmi je tako rekao, da, ali ne i čovek koga će ljudi da
slede.
U daljini Tirion ču još jedan snažan tresak. Iznad zidina, predvečernje nebo bilo
je preplavljeno talasima zelenog i narandžastog svetla. Koliko će kapija izdržati?
Ovo je ludilo, pomisli on, ali i ludilo je bolje od poraza. Poraz je smrt i
sramota. „Dobro onda, ja ću povesti ispad.“
Ako se nadao da će to posramiti Pseto i vratiti mu srčanost, pogrešio je. Klegani
se samo nasmeja. „Ti?“
Tirion jasno vide nevericu na njihovim licima. „Ја. Ser Mendone, ti ćeš nositi
kraljev barjak. Pode, kacigu.“ Momak otrča da ga posluša. Pseto se osloni na
iskrzan i krvav mač i opet ga pogleda tim iskolačenim, belim očima. Ser Mendon
ponovo pomože Tirionu da uzjaše. „Postrojavaj se!“ viknu on.
Njegov veliki riđi pastuv imao je oklop na glavi i pero na čelu. Bio je prekriven
grimiznom svilom. Visoko sedlo beše pozlaćeno. Podrik Pejn mu dodade kacigu i
štit, tešku hrastovinu sa zlatnom šakom na crvenom polju, okruženu malim zlatnim
lavovima. On u sedlu obiđe krug, gledajući svoju malu četu. Tek je šačica
odgovorila na njegovu zapovest, ne više od dvadesetorice. Sedeli su u sedlima,
očiju jednako belih kao u Pseta. On prezrivo pogleda ostale vitezove i najamnike
koji su jahali s Kleganijem. „Za mene kažu da sam pola čoveka“, reče on. „А šta
ste onda vi?“

Ovo ih prilično posrami. Vitez skoči na konja, onako bez kacige, i prijaha
ostalima. Dva najamnika krenuše za njim. A onda još njih. Kraljeva kapija ponovo
zadrhta. Za nekoliko trenutaka, Tirionov odred skoro da se udvostručio. Upali su u
njegovu zamku. Ako se ja borim, moraju i oni, inače su gori i od jednog kepeca.
„Nećete me čuti da izvikujem Džofrijevo ime“, reče im on. „Nećete čuti ni da
vičem’Livačka stena’. Ovo je vaš grad, koji Stanis pokušava da opljačka, i vaša
kapija, koju hoće da sruši. Zato pođite sa mnom, da ubijemo tog kučkinog sina!“
Tirion diže sekiru, okrenu pastuva, i otkasa prema kapiji za ispad. Mislio je da ga
prate, ali se nije usuđivao da pogleda.

SANSA
Treperava svetlost baklji odbijala se od kovanih srebrnih ogledala ispod kojih
su bile pobodene i ispunjavala kraljičinu balsku dvoranu srebrnastim svetlom. A
ipak je u toj odaji još bilo tame. Sansa ju je videla u bledim očima ser Ilina Pejna,
koji je stajao kraj stražnjih vrata, miran kao kamen, i nije uzimao ni hrane ni vina.
Čula ju je u ser Džajlzovom prodornom kašlju i šaputavom glasu Oznija Ketlbleka,
kada god bi ušao da donese Sersei vesti.
Sansa je završavala supu kada je prvi put došao, kroz stražnja vrata. Ona ga vide
kako priča s bratom Ozfridom. Onda se on pope do njih, kleknu kraj visokog
sedišta, sav obavijen mirisom konja, s četiri dugačke tanke zasušene ogrebotine na
obrazu i kosom što mu je padala na ramena i oči. Koliko god da je šaptao, Sansa je
ipak čula šta govori. „Flote su se uhvatile u koštac. Nešto strelaca se iskrcalo, ali
ih je Pseto isekao na komade, veličanstvo. Tvoj brat diže lanac, čuo sam signal.
Neki pijanci dole u Buvljoj rupi provaljuju u kuće. Lord Bajvoter je poslao zlatne
plaštove da se njima pozabave. Belorovo obredište je prepuno, svi se mole.“
„А moj sin?“
„Kralj je otišao do Belorovog obredišta da dobije prvoobrednikov blagoslov.
Sada obilazi zidine s desnicom, govori ljudima da budu hrabri, bodri ih, rekao
bih.“
Sersei mahnu pažu da joj natoči novu čašu vina, vrhunskog zlatnog sa Senice,
slatkog i opojnog. Kraljica je mnogo pila, ali je od vina samo postajala još lepša:
obrazi su joj se rumeneli, a oči poprimale blistav, grozničav sjaj kada bi se
zagledala niz dvoranu. Oči divlje vatre, pomisli Sansa.
Muzičari su svirali. Žongleri žonglirali. Mesečev dečak jurcao je po dvorani na
štulama, ismevajući sve redom, dok je ser Dontos jurio služavke jašući metlu.
Gosti su se smejali, ali bio je to neveseo smeh, smeh koji se u tren oka može
pretvoriti u plač. Tela su im ovde, ali su im misli na gradskim zidinama, kao i
srca.
Nakon supe stiže salata od jabuka, oraha i suvog grožđa. U neko drugo vreme,
bilo bi to ukusno jelo, ali je večeras svaka hrana bila začinjena strahom. Među
prisutnima, Sansa nije bila jedina bez apetita. Lord Džajlz više je kašljao no što je
jeo, Lolisa Stoukvort sedela je pogrbljena i uzdrhtala, a mlada nevesta jednog ser
Lanselovog viteza stade neobuzdano da jeca. Kraljica naredi meštru Frenkenu da je
pošalje u postelju s čašom snovina. „Suze“, reče prezrivo Sansi dok su ženu
izvodili iz dvorane. „Žensko oružje, tako ih je nazivala moja gospa majka. Muško
oružje je mač. A to nam govori sve što treba da znamo, zar ne?“
„Muškarci ipak moraju biti veoma hrabri“, reče Sansa. „Da izjašu napolje i
suoče se s mačevima i sekirama, dok svi pokušavaju da ih ubiju...“
„Džejmi mi je jednom rekao da se sasvim živim oseća jedino u bici i u krevetu.“

Ona diže čašu i otpi dugačak gutljaj. Salata joj je stajala netaknuta. „Radije bih da
se suočim s koliko god hoćeš mačeva, nego da sedim ovako bespomoćna,
pretvarajući se da uživam u društvu ovog jata preplašenih kvočki.“
„Ti si ih ovamo pozvala, veličanstvo.“
„Ljudi od kraljice očekuju određeno ponašanje. Očekivaće ga i od tebe ako se
ikada udaš za Džofrija. Uči se.“ Kraljica osmotri supruge, kćeri i majke što su se
tiskale na klupama. „Same za sebe, kvočke su ništa, ali njihovi petlovi su važni, iz
jednog ili drugog razloga, i neki će možda preživeti ovu bitku. Zato mi odgovara da
njihovim ženama pružim zaštitu. Ako moj jadni kepec od brata nekako uspe da
izvojuje pobedu, vratiće se muževima i očevima puni priča o tome koliko sam
hrabra bila, kako ih je moja odvažnost nadahnula i obodrila, kako ni na tren nisam
sumnjala u našu pobedu.“
„А ako zamak padne?“
„Ti bi to volela, zar ne?“ Sersei ne sačeka protivan odgovor. „Ako me vlastiti
gardisti ne izdaju, ovde mogu dugo da izdržim. Onda ću moći da odem na zidine i
ponudim da se lično predam lordu Stanisu. To će nas poštedeti najgoreg. Ali ako
Megorova utvrda padne pre nego što se Stanis pojavi, e, onda bih rekla da većini
mojih gošći sledi malo silovanja. A u ovakvim vremenima nikada ne smeš isključiti
i sakaćenje, mučenje i ubistvo.“
Sansa se užasnu. „Ovo su žene, nenaoružane i plemenitog porekla.“
„Poreklo ih štiti“, priznade Sersei, „ali ne onoliko koliko misliš. Svaka vredi
dobru otkupninu, ali nakon ludila bitke, vojnici češće žele meso nego zlato. Pa
ipak, bolje je imati zlatan štit nego ga uopšte nemati. Napolju na ulicama, prema
ženama neće biti ni izbliza tako pažljivi. Ni prema našim slugama. Lepojke kao što
je ona ledi Tandina sluškinja mogla bi da čeka živahna noć, ali ne pomišljaj da će
stare i bolesne i ružne biti pošteđene. Dovoljno pića, i slepe pralje i smrdljive
svinjarke postaju jednako lepe kao ti, dušice.“
„Ja?“
„Pokušaj da ne zvučiš toliko kao miš, Sansa. Sada si žena, zapamti. I verenica
mog prvenca.“ Kraljica otpi gutljaj vina. „Da je neko drugi pred kapijama,
pokušala bih da ga zavedem. Ali ovo je Stanis Barateon. Imala bih veće izglede da
zavedem njegovog konja.“ Ona primeti izraz Sansinog lica i nasmeja se. „Da te
nisam prenerazila, moja gospo?“ Nagnu se bliže. „Budalice mala. Suze nisu jedino
žensko oružje. Među nogama imaš još jedno, i bolje bi ti bilo da naučiš da ga
koristiš. Videćeš da muškarci mačeve upotrebljavaju kad god hoće. Obe vrste
mačeva.“
Sansu je ulazak dvojice Ketlbleka poštedeo obaveze da odgovori. Ser Ozmund i
njegova braća behu postali veoma omiljeni u zamku; uvek su bili spremni na osmeh
i šalu, a sa konjušarima i lovcima slagali su se jednako dobro kao s vitezovima i
štitonošama. A pričalo se da se sa služavkama slažu najbolje. U poslednje vreme
ser Ozmund je zauzeo mesto Sendora Kleganija kraj Džofrija, i Sansa je čula kako

pralje govore da je jednako snažan kao Pseto, samo mlađi i brži. Ako je tako, pitala
se zašto nikada nije čula ni za jednog od tih Ketlbleka pre nego što je ser Ozmund
postavljen u Kraljevsku gardu.
Ozni je bio sav ozaren osmehom kada je kleknuo pored kraljice. „Dereglije su
se zapalile, veličanstvo. Čitava Crnobujica prekrivena je divljom vatrom. Stotinu
lađa gori, možda i više.“
„А moj sin?“
„On je kod Blatne kapije s desnicom i Kraljevom gardom, veličanstvo. Pre toga
je pričao sa strelcima na zidinama i dao im savete za bolje gađanje iz samostrela.
On je baš hrabar momak, nema zbora.“
„Bolje da ostane baš živ momak.“ Sersei se okrenu njegovom bratu Ozfridu, koji
je bio viši, ozbiljniji, i imao velike crne brkove. „Da?“ Ozfrid je na glavi imao
plitku čeličnu kacigu ispod koje se spuštala dugačka crna kosa, a izraz lica bio mu
je mračan. „Veličanstvo“, reče on tiho, „momci su uhvatili konjušara i tri sobarice
kako pokušavaju da se iskradu na stražnju kapiju s tri kraljeva konja.“
„Prvi izdajnici ove noći“, reče kraljica, „ali, bojim se, ne i poslednji. Neka se
ser Ilin postara za njih, a glave im natakni na kolje pred štalom, kao upozorenje.“
Kada odoše, ona se vrati Sansi. „Još jedan nauk za tebe, ako se nadaš da jednog
dana sediš kraj mog sina. Budi milostiva ovakve noći, i izdaje će nicati svuda oko
tebe, kao pečurke posle pljuska. Narod će ti ostati veran samo ako se postaraš da
se tebe boje više nego neprijatelja.“
„Zapamtiću to, veličanstvo“, reče Sansa, mada je oduvek slušala da je ljubav
sigurniji put do odanosti naroda, sigurniji od straha. Ako ikada postanem kraljica,
nateraću ih da me vole.
Nakon salate stigoše račje pite. Zatim ovčetina pečena s prazilukom i mrkvom,
poslužena na izdubljenim kriškama hleba. Lolisa je prebrzo jela, zatim joj pozli, i
izbljuva se po sebi i sestri. Lord Džajlz je kašljao, pio, kašljao, pio, i onesvestio
se. Kraljica ga s gađenjem pogleda kako leži s licem u hrani i rukom u barici vina.
„Bogovi mora da su bili ludi kada su protraćili muškost na čoveka kao što je on, a
ja mora da sam bila luda kada sam zatražila njegovo oslobađanje.“
Ozfrid Ketlblek se vrati, zavijorenog grimiznog plašta. „Na trgu se okuplja
narod, veličanstvo, žele da se sklone u zamak. Nije rulja, već bogati trgovci i njima
slični.“
„Naredi im da se vrate kućama“, reče kraljica. „Ako ne odu, nek tvoji strelci
ubiju nekolicinu. Bez ispada; ne dozvoljavam da se kapije otvaraju pod bilo
kakvim izgovorom.“
„Biće tvoja volja.“ On se pokloni i ode.
Kraljičino lice bilo je tvrdo i besno. „Kada bih samo mogla sama da im
poskidam glave!“ Već je počinjala da zapliće jezikom. „Kad smo bili mali, Džejmi
i ja smo bili toliko slični da čak ni naš gospodar otac nije mogao da nas razlikuje.
Ponekad bi, iz šale, on obukao moju odeću, a ja njegovu, i proveli bismo čitav dan

glumeći da smo jedno drugo. Pa ipak, kada su Džejmiju dali prvi mač, meni
nisu.’Šta ću ja da dobijem?’ sećam se da sam upitala. Bili smo toliko slični, i ja
nikako nisam shvatala zašto se toliko različito ophode prema nama. Džejmi je učio
da se bori mačem, i kopljem, i buzdovanom, dok sam ja učila da se smeškam, i
pevam, i udovoljavam. On je bio naslednik Livačke stene, dok su mene spremali da
prodaju nekom strancu kao konja, da me jaše kada god mu se prohte, bije kada god
mu se prohte, i s vremenom odbaci zbog mlađe ždrebice. Džejmijeva sudbina bila
je slava i moć, moja porođaji i mesečna krv.“
„Ali ti si bila kraljica čitavih Sedam kraljevstava“, reče Sansa.
„Kada dođe do mačeva, kraljica je ipak samo obična žena.“ Serseina vinska
čaša bila je prazna. Paž krenu da je ponovo napuni, ali je ona okrenu i odmahnu
glavom. „Dosta. Moram da ostanem bistre svesti.“
Poslednje jelo bio je kozji sir poslužen s pečenim jabukama. Miris cimeta
ispunjavao je dvoranu kada Ozni Ketlblek ponovo uđe da klekne između nje i
kraljice. „Veličanstvo“, prošapta on. „Stanis je iskrcao ljude na turnirsko polje, a
još ih prelazi. Blatna kapija je napadnuta, a doneli su ovna do Kraljeve kapije.
Bauk je izjahao da ih odbije.“
„Ima da se smrznu od straha“, reče kraljica suvo. „Nadam se da nije poveo
Džofa sa sobom.“
„Ne, veličanstvo, kralj je s mojim bratom kod Kurvi, baca Rogate ljude u reku.“
„А Blatna kapija je napadnuta? Ludost. Reci ser Ozmundu da ga smesta sklanja
odatle, preopasno je. Dovedi ga nazad u zamak.“
„Bauk je rekao...“
„Treba da te brine ono što ja kažem.“ Sersei usitni očima. „Tvoj brat će uraditi
šta mu je rečeno, ili ću se postarati da sledeći ispad lično predvodi, a ti ćeš biti uz
njega.“
Nakon što je večera raščišćena, mnogi gosti zatražiše dozvolu da odu u
obredište. Sersei im to velikodušno dopusti. Ledi Tanda i njene kćeri bile su među
onima koji su pobegli. Za preostale, doveden je pevač da ispuni dvoranu umilnim
zvucima velike harfe. Pevao je o Džonkil i Florijanu, o princu Emonu Zmajvitezu i
njegovoj ljubavi prema kraljici svoga brata, o Nimerijinih deset hiljada brodova.
Bile su to predivne pesme, ali strašno tužne. Nekoliko žena zajeca, i Sansa oseti
kako se i njoj oči vlaže.
„Odlično, draga.“ Kraljica se nagnu bliže. „Trebalo bi da vežbaš te suze. Biće ti
potrebne za kralja Stanisa.“
Sansa se usplahireno promeškolji. „Veličanstvo?“
„О, poštedi me ispraznih učtivosti. Stanje napolju mora da je očajno, čim kepec
mora da ih predvodi, tako da slobodno možeš da skineš masku. Znam sve o tvojoj
maloj izdaji u bogošumi.“
„Bogošumi?“ Ne gledaj u ser Dontosa, nemoj, nemoj, reče Sansa sebi. Ona ne
zna, niko ne zna, Dontos mi je obećao, moj Fiorijan me nikada ne bi izneverio.

„Nisam počinila nikakvu izdaju. Idem u bogošumu samo da bih se molila.“
„Za Stanisa. Ili za svog brata, svejedno je. Zašto bi inače tražila očeve bogove?
Moliš se za naš poraz. Kako bi ti to nazvala, sem izdajom?“
„Molim se za Džofrija“, usplahireno pokuša da ubedi kraljicu.
„Zašto, zato što je tako dobar prema tebi?“ Kraljica uze vrč slatkog vina od
šljiva iz služavkinih ruku i napuni Sansinu čašu. „Pij“, naredi ona hladno. „Možda
će ti to dati hrabrosti da se konačno suočiš s istinom.“
Sansa diže čašu do usana i otpi gutljaj. Vino je bilo preslatko, ali veoma jako.
„Možeš ti i bolje“, reče Sersei. „Isprazni čašu, Sansa. Tvoja kraljica ti
naređuje.“
Sansa se gotovo zagrcnu, ali isprazni čašu, gutajući gusto slatko vino sve dok joj
se u glavi ne zavrte.
„Još?“ upita Sersei.
„Ne. Molim.“
Kraljica je izgledala nezadovoljna. „Kada si me ranije upitala za ser Ilina,
slagala sam te. Hoćeš da čuješ istinu, Sansa? Hoćeš da saznaš zašto je on zaista
ovde?“
Nije se usuđivala da odgovori, ali to nije bilo važno. Kraljica diže ruku i pozva
ga, ne sačekavši odgovor. Sansa čak ne beše videla ni kada se ser Ilin vratio u
dvoranu, ali se on iznenada tu stvori, iskoračivši iz senki iza podijuma, tih kao
mačka. Nosio je isukan Led. Njen otac je uvek čistio sečivo nakon što bi čoveku
odsekao glavu, priseti se Sansa, ali ser Ilin nije bio tako pažljiv. Na namreškanom
čeliku sušila se krv, crveno je već bledelo u smeđe. „Reci ledi Sansi zašto sam te
ovde zadržala“, reče Sersei.
Ser Ilin otvori usta, a iz njih izbi prigušeno krkljanje. Njegovo rošavo lice bilo
je potpuno bezizražajno.
„Kaže da je ovde zbog nas“, reče kraljica. „Stanis može da zauzme grad, i može
da zauzme presto, ali neću dozvoliti da meni sudi. Neću mu dozvoliti da nas žive
uhvati.“
„Nas?“
„Čula si me. Zato ti je možda bolje da se ponovo pomoliš, Sansa, i to za
drugačiji ishod. Obećavam ti da se Starkovi neće radovati padu kuće Lanistera.“
Ona pruži ruku, dodirnu Sansinu kosu i blago joj je skloni s vrata.

TIRION
Kroz prorez na kacigi Tirion je mogao da vidi samo pravo pred sobom, ali kada
okrenu glavu, ugleda tri galije nasukane na turnirsko polje, i četvrtu, veću od
ostalih, kako podalje na reci izbacuje burad upaljene smole iz katapulta.
„Klin“, naredi Tirion dok su mu ljudi hrlili iz kapije za ispade. Oni obrazovaše
trougao, a on stade na sam njegov vrh. Ser Mendon Mur zauze mesto desno od
njega; plamenovi su svetlucali na belom laku njegovog oklopa, mrtve oči su mu bez
strasti sijale kroz kacigu. Jahao je kao ugalj crnog vranca sveg prekrivenog belim,
noseći potpuno beo štit Kraljeve garde pričvršćen za ruku. Tiriona iznenadi kada s
leve strane ugleda Podrika Pejna s mačem u ruci. „Premlad si“, reče smesta.
„Vraćaj se.“
„Ја sam tvoj štitonoša, moj gospodaru.“
Tirion nije imao vremena za rasprave. „Onda za mnom. Drži se blizu.“ On
mamuznu konja.
Jahali su gusto zbijeni, prateći zidine koje su se nadvijale nad njima. Džofrijeva
zastava vijorila se grimizna i zlatna sa ser Mendonovog koplja, jelen i lav plesali
su dignutih kopita i šapa. Pređoše iz hoda u kas, obišavši podnožje kule. Strele su
sipale s gradskih zidina, dok je kamenje letelo iznad glava, padajući jednako i na
zemlju i u vodu, i na čelik i na meso. Pred njima se ukaza Kraljeva kapija i
uzavrelo mnoštvo vojnika koji su se rvali s ogromnim ovnom, dugačkom gredom od
hrastovine sa gvozdenom glavom. Strelci s brodova su ih okruživali, gađajući
branioce koji bi se usudili da se pojave na zidinama iznad kapije. „Kорlја!“ naredi
Tirion. Tad ubrza u trk.
Zemljište je bilo natopljeno i klizavo, što od blata, što od krvi. Pastuv mu se
saplete o nekakav leš, kopita mu kliznuše i zaoraše zemlju, i na tren se Tirion
uplaši da će mu se juriš završiti tako što će pasti iz sedla pre nego što stigne do
dušmana, ali nekako i on i konj uspeše da održe ravnotežu. Pod kapijom su se ljudi
okretali, užurbano se spremajući za udar. Tirion diže sekiru i viknu: „Kraljeva
Luka!“ Drugi glasovi prihvatiše poklič, i sada glava strele polete, dugačak urlik
čelika i svile, zatutnjalih kopita i oštrih sečiva blistavih od vatre.
Ser Mendon obori vrh svog koplja u poslednjem trenutku, i probi Džofrijevim
barjakom grudi čoveku u kožnom oklopu, odigavši ga od zemlje pre no što koplje
puče. Pred Tirionom je bio vitez čiji je ogrtač prikazivao lisicu kako viri kroz
venac cveća. Florent, beše mu prva misao, ali odmah za njom usledi: nema kacigu.
On udari čoveka u lice svom silinom sekire, i ruke, i konja u jurišu, smrskavši mu
pola glave. Rame mu utrnu od siline udarca. Šaga bi mi se smejao, pomisli, jašući
dalje.
Koplje se odbi od njegovog štita. Pod je jurio kraj njega, udarajući svakog
neprijatelja kraj kojeg bi prošli. Nejasno, on ču klicanje ljudi sa zidina. Opsadni

ovan se sruši u blato, smesta zaboravljen, a rukovaoci mu se razbežaše, ili se pak
okrenuše da prihvate borbu. Tirion pregazi jednog strelca, raspori kopljanika od
ramena do pazuha, okrznu kacigu u obliku sabljarke. Pred ovnom se njegov veliki
riđan prope, ali vranac glatko preskoči prepreku, i ser Mendon blesnu kraj njega,
smrt u snežnobeloj svili. Njegov je mač odsecao udove, razbijao glave, smrskavao
štitove - mada malo koji neprijatelj beše prešao reku čitavog štita.
Tirion potera konja preko ovna. Dušmani su im bežali. On ponovo okrenu glavu
levo-desno, ali ne vide ni traga od Podrika Pejna. Strela mu se odbi od kacige,
pedalj ispod proreza za oči. Od iznenadnog naleta straha, on umalo ne pade iz
sedla. Ako ću da stojim ovde kao panj, mogu i na grudima da nacrtam metu.
On obode konja i kasom obiđe hrpu leševa. Nizvodno, Crnobujicu su
preprečavali trupovi galija u plamenu. Mrlje divlje vatre i dalje su plutale vodom,
plamene zelene perjanice dizale su se iz njih i po dvadeset stopa u vazduh. Razbili
su ljude oko opsadnog ovna, ali je video da na obali još traje borba. Ljudi ser
Belona Svona, najverovatnije, ili Lanselovi, pokušavali su da bace neprijatelja
natrag u vodu, dok je ovaj navirao iz zapaljenih brodova. „Jašemo za Blatnu
kapiju“, naredi on.
Ser Mendon viknu: Blatna kapija!“ I ponovo krenuše. „Kraljeva Luka!“ vikali
su njegovi ljudi, i još: Polutan! Polutan!“ Pitao se ko li ih je tome naučio. Kroz
čelik i postavu svoje kacige, on ču bolne krike, pohlepno pucketanje vatre, treštanje
ratnih rogova i metalni zov truba. Vatra je gorela svuda oko njih. Smilujte se
bogovi, nije ni čudo što se Pseto prepao. Vatra je ono čega se on boji...
Prodoran prasak odjeknu Crnobujicom kada kamen veličine konja udari posred
palube jedne galije. Naša ili njihova? Kroz uskovitlani dim nije mogao da vidi.
Njegov klin se rasuo; svaki čovek je sada vodio sopstvenu bitku. Trebalo je da se
vratim, pomisli on, jašući dalje.
Sekira mu je ležala u ruci. Pratila ga je još šačica ljudi, ostali behu izginuli ili se
razbežali. Morao je snažno da cimne uzde da mu pastuv ne bi skrenuo s pravca ka
istoku. Velikom ratnom konju vatra se nije dopadala ništa više nego Sendoru
Kleganiju, ali je konja bilo lakše obuzdati.
Ljudi su puzali iz reke, ljudi opečeni i krvavi, iskašljavali su vodu, teturali se,
većina je umirala. On povede svoj odred među njih, pružajući bržu i čistiju smrt
svima onim dovoljno snažnim da ustanu. Rat se suzio na veličinu proreza za oči na
kacigi. Vitezovi dvostruko veći od njega bežali su pred njim, ili bi stajali i umirali.
Činili su mu se mali i preplašeni. „Lanister!“ vikao je, ubijajući. Ruka mu je bila
krvava do lakta, svetlucala je od svetlosti s reke. Kad mu se konj ponovo prope, on
mahnu sekirom ka zvezdama i ču ih kako viču: Polutan! Polutan!“ Tirionu se
činilo da je pijan.
Groznica bitke. Mislio je da je nikada sam neće iskusiti, mada mu je Džejmi
često o njoj pričao. O tome kako ti se čini da se vreme usporava, čak i staje, kako
prošlost i budućnost nestaju sve dok ne ostane samo sadašnji tren, kako nestaje

strah, i misli, čak i vlastito telo. „Tada ne osećaš svoje rane, niti bol u leđima od
težine oklopa, ni znoj što ti curi u oči. Prestaneš da osećaš, prestaneš da misliš,
prestaneš da budeš ti, postoji samo bitka, dušmanin, ovaj čovek, zatim sledeći i
sledeći i sledeći i znaš da su oni preplašeni i umorni, ali ti nisi, ti si živ, i smrt je
posvuda oko tebe, ali se njihovi mačevi kreću tako sporo, da ti nasmejan plešeš
između njih.“ Groznica bitke. Ja sam pola čoveka, i pijan sam od klanja, nek
samo probaju da me ubiju ako mogu!
Pokušavali su. Još jedan kopljanik se zalete na njega. Tirion mu odseče vrh
koplja, zatim šaku, zatim ruku, sve vreme jašući oko njega ukrug. Strelac bez luka
pokuša da ga ubode strelom, držeći je kao da je nož. Konj ritnu čoveka u butinu i
ovaj pade, a Tirion se prodorno nasmeja. Projaha kraj barjaka pobodenog u blato,
jednog od Stanisovih vatrenih srdaca, i udarcem sekire preseče koplje nadvoje.
Vitez se stvori niotkuda i stade da mu udara po štitu velikim dvoručnim mačem,
iznova i iznova, sve dok mu neko ne zari bodež pod mišku. Možda neko od
Tirionovih ljudi. Nije video.
„Predajem se, ser“, viknu drugi vitez, malo niže niz reku. „Predajem. Ser viteže,
predajem ti se. Dajem reč, ovamo, ovamo.“ Čovek je ležao u lokvi crne vode,
pružajući metalnu rukavicu kao dokaz pokornosti. Tirion je morao da se sagne da je
primi. Dok se saginjao, ćup divlje vatre razbi im se iznad glava, rasprskujući zeleni
plamen. U iznenadnom blesku svetlosti vide da lokva nije crna, već crvena. U
rukavici je još bila vitezova šaka. On je baci. „Predajem se“, jecao je čovek
beznadežno, bespomoćno. Tirion krenu dalje.
Oklopni pešak zgrabi uzde Tirionovog konja i mahnu mu bodežom ka licu. On
odbi sečivo u stranu i zari mu sekiru u potiljak. Dok je pokušavao da je iščupa,
krajičkom oka ugleda nekakav beli blesak. Tirion se okrenu, očekujući da će
ponovo kraj sebe videti ser Mendona Mura, ali je ovo bio jedan drugi beli vitez.
Ser Belon Svon nosio je isti oklop, ali su mu ukrasi na konju bili prekriveni
propetim crno-belim labudovima njegove kuće. On je pre šareni nego beli vitez,
pomisli Tirion blesavo. Ser Belon je od glave do pete bio isprskan krvlju i čađav
od dima. On diže malj da pokaže nizvodno. Vrh mu je bio ulepljen komadićima
mozga i kosti. „Moj gospodaru, pogledaj.“
Tirion okrenu konja i zagleda se niz Crnobujicu. Struja je još tekla crna i snažna,
ali je površina ključala od krvi i plamena. Nebo beše crveno, i narandžasto i
jarkozeleno. „Šta?“ upita. Onda vide.
Čelikom oklopljeni pešaci silazili su iz razbijene galije što se nasukala na dok.
Koliko ih je, odakle samo dolaze? Zaškiljivši u dim i plamenove, Tirion pogledom
krenu dalje niz reku. Tamo se beše zbilo dvadesetak galija, možda i više; bilo je
teško izbrojati. Vesla su im bila isprepletana, trupovi povezani kukama; bile su
nabijene jedne drugima na ovnove, upetljane palim jedrima. Jedna velika dereglija
plutala je prevrnuta između dva manja broda. Olupine, ali toliko zbijene da je bilo
moguće preskakati s jedne palube na drugu i tako preći Crnobujicu.

Stotine najsmelijih Stanisovih vojnika upravo je to i radilo. Tirion vide jednu
veliku budalu od viteza kako pokušava da prejaše na drugu obalu, terajući
prestravljenog konja preko brodskih ograda i vesala, preko nagnutih paluba
klizavih od krvi i prekrivenih zelenom vatrom. Napravili smo im jebeni most,
pomisli on očajno. Delovi mosta su tonuli, drugi delovi su goreli, a on je čitav
škripao i uvijao se i delovao kao da će svakog trenutka da se rasprsne, ali ih to nije
zaustavljalo. „То su hrabri ljudi“, reče on ser Belonu s divljenjem. „Idemo da ih
pobijemo.“
Povede ih kroz zamiruće vatre i čađ i pepeo rečne obale, tutnjeći niz dugački
kameni kej u pratnji svojih i ser Belonovih ljudi. Priključi im se i ser Mendon,
potpuno uništenog štita. Dim i žeravice igrale su po vazduhu, i dušmani se
razbežaše pred njihovim jurišom, skačući u vodu, rušeći druge ljude pred sobom u
nastojanju da se popnu nazad. Osnovu mosta činila je napola potopljena
neprijateljska galija na čijem je pramcu pisalo Zmajogub, a dno joj beše probila
jedna od potopljenih dereglija što ih je Tirion rasporedio između kejova.
Kopljanik s crvenom krabom kuće Seltigara na grudima zari vrh svog oružja u grudi
konja Belona Svona pre nego što ovaj stiže da sjaše, zbacivši viteza iz sedla.
Tirion udari kopljanika sekirom po glavi dok je proletao kraj njega, a tada postade
prekasno da pritegne uzde. Njegov pastuv preskoči obod keja i slomljenu brodsku
ogradu, i uz pljusak i njisak se dočeka u plitkoj vodi. Tirionova sekira polete kroz
vazduh, a za njom i Tirion sam, i paluba pohita ka njemu i vlažno ga udari.
Usledi ludnica. Konj mu beše slomio nogu i sad je užasno njištao. Pođe mu za
rukom da isuče bodež, pa preseče vrat sirotoj životinji. Krv šiknu u grimiznom
mlazu, natopivši mu ruke i grudi. On nekako uspe da se osovi na noge i dotetura do
ograde, a onda nastavi da se bori, posrćući i prskajući preko iskrivljenih paluba
prekrivenih vodom. Ljudi su jurili ka njemu. Neke ubi, neke rani, a neki odoše
sami, ali ih je stalno naviralo još. Izgubio je nož i našao slomljeno koplje, nije znao
kako. Čvrsto ga je stegnuo i ubadao, urlajući kletve. Ljudi su bežali od njega, a on
ih je jurio, penjući se preko ograda na sledeći brod, i na onaj iza njega. Njegove
dve bele senke u stopu su ga pratile; Belon Svon i Mendon Mur, prekrasni u belim
oklopima. Okruženi prstenom Velarionovih kopljanika, borili su se leđa uz leđa;
pri pogledu na njih, bitka je izgledala graciozno kao ples.
Njegovo ubijanje bilo je trapavo i nespretno. Jednog čoveka je ubo u bubreg u
trenutku kada mu se našao okrenut leđima, drugog je zgrabio za nogu i bacio u reku.
Strele su mu fijukale kraj glave i odbijale se od oklopa; jedna se zari između
ramena i prsnika, ali on je i ne oseti. Go čovek pade s neba na palubu, a telo mu se
rasprsnu kao lubenica bačena s kule. Krv mu pljusnu kroz prorez na Tirionovoj
kacigi. Kamenje zapljušta kao kiša, probijajući palube i pretvarajući ljude u kašu,
sve dok konačno čitav most ne zadrhta, divlje se izvi pod nogama, i odbaci ga u
stranu.
Iznenada, reka mu je ispunjavala kacigu. On je strže i otpuza uz nagnutu palubu,
sve dok mu voda nije bila samo do vrata. Vazduh ispuni stenjanje, nalik na samrtni

ropac neke ogromne zveri. Brod, imao je vremena da pomisli, brod će se otkačiti.
Smrskane galije su se razmicale, most se raspadao. Tek što je to shvatio, začu
iznenadan prasak, glasan kao grmljavina, paluba mu zaigra pod nogama, i on
ponovo kliznu u vodu.
Nagib je bio tako strm da je nazad morao da se popne vukući se uz nekakvo uže
pedalj po krvavi pedalj. Krajičkom oka vide deregliju s kojom su domalopre bili
povezani kako nošena strujom klizi nizvodno, sporo se obrćući, i ljude kako skaču s
palube. Neki su na sebi imali Stanisovo vatreno srce, neki Džofrijevog jelena i
lava, neki druge grbove, ali je to bilo svejedno. Vatre su gorele i uzvodno i
nizvodno. S jedne njegove strane besnela je bitka, čudovišni metež svetlih barjaka
zanjihanih iza mora ljudi u borbi, zidova od štitova koji su se obrazovali i
razbijali, vitezova u sedlu što su sekli kroz gomilu, prašine i blata, i krvi i dima. Na
drugoj strani, Crvena tvrđava uzdizala se visoko na svom brdu, bljujući vatru.
Međutim, bili su na pogrešnim stranama. Na tren Tirion pomisli da gubi razum, da
su Stanis i zamak zamenili mesta. Kako je Stanis mogao da pređe na severnu
obalu? Postepeno shvati da se paluba okreće, da se nekako obrnuo, tako da su
zamak i bitka zamenili strane. Bitka, kakva bitka, ako Stanis nije prešao, s kim se
to onda bori? Tirion je bio preumoran da bi o tome razmišljao. Rame ga je užasno
bolelo, a kada pokuša da ga protrlja, vide strelu i priseti se. Moram da odem s
ovog broda. Nizvodno nije bilo ničega sem zida vatre, a ako se olupina otkači,
struja će ga odneti pravo u njega.
Kroz buku bitke ču kako ga neko iz daljine doziva po imenu. Tirion se okrenu da
uzvrati povikom. „Ovde! Ovde sam, pomozi mi!“ Glas mu je zvučao tako slabašno
da je jedva i sam sebe čuo. On se pridiže s nagnute palube, pa zgrabi ogradu.
Dereglija se sudari sa susednom galijom i tako se žestoko odbi da ga umalo ne
zbaci u vodu. Kud mu se dela sva snaga? Mogao je samo da se drži, i ništa više.
,MOJ GOSPODARU! UZMI MOJU RUKU! MOJ GOSPODARU TIRIONE!“
Tamo na palubi susednog broda koji se polako udaljavao, stajao je ser Mendon
Mur, ispružene ruke. Odblesci žute i zelene vatre sijali su mu na oklopu, a metalna
rukavica bila mu je klizava od krvi, ali Tirion ipak pruži ruku ka njoj, žaleći što mu
ruke nisu duže. Tek u poslednjem trenutku, kada im se prsti dodirnuše nad crnom
vodom, nešto mu se učini sumnjivim... ser Mendon je pružao levu ruku, zašto...
Da li se zato trgnuo unazad, ili je ipak video mač? Nikada to neće saznati. Vrh
ga udari tik ispod očiju, i on oseti ledeni dodir, a za njim eksploziju bola. Glava
mu se okrenu kao da je ošamaren. Nenadani dodir hladne vode usledi kao novi
šamar, i više ga prodrma nego onaj prvi. On panično pokuša da se za nešto uhvati,
znajući da neće više isplivati ako jednom potone. Šaka mu nekako pronađe
slomljeno držalje vesla. Čvrsto ga zgrabi, kao očajni ljubavnik, a onda se uzvera uz
njega, malo-pomalo. Oči su mu bile pune vode, usta puna krvi, glava ga je jezivo
bolela. Bogovi, dajte mi snage da stignem do palube... Nije postojalo ništa drugo,
samo veslo, voda, paluba.

Konačno se preturi u stranu, pa leže na leđa, bez daha i iscrpljen. Lopte zelenog
i narandžastog plamena pucketale su mu nad glavom, ostavljajući tragove među
zvezdama. Imao je jedan trenutak da pomisli koliko su lepe pre nego što ser
Mendon zakloni vidik. Vitez je bio bela čelična senka, oči su mu mračno sijale pod
kacigom. Tirion nije imao više snage no kakva krpena lutka. Ser Mendon mu
prisloni vrh mača na grlo i stegnu balčak obema šakama.
A onda se iznenada zanese ulevo i udari u ogradu. Drvo puče, i ser Mendon Mur
nestade uz krik i pljusak. Tren kasnije, lađe se ponovo sudariše, tako žestoko da se
učini da paluba poskakuje. Zatim je neko klečao nad njim. „Džejmi?“ zakrklja on,
skoro se daveći u krvi koja mu ispuni usta. Ko bi ga drugi spasao ako ne rođeni
brat?
„Miruj, moj gospodaru, gadno si ranjen.“ Dečački glas, to je potpuno
besmisleno, pomisli Tirion. Zvučao je gotovo kao Pod.

SANSA
Kada ser Lansel Lanister reče kraljici da je bitka izgubljena, ona okrenu praznu
vinsku čašu u ruci i reče: „Kaži to mom bratu, ser.“ Glas joj beše dalek, kao da je
te novosti preterano ne zanimaju.
„Brat ti je najverovatnije mrtav.“ Ser Lanselov ogrtač bio je natopljen krvlju
koja mu je curila ispod miške. Kada je stigao u dvoranu, neki su gosti vrisnuli
ugledavši ga. „Mislimo da je bio na mostu od lađa kada se raspao. Ser Mendon je
takođe najverovatnije nestao, a niko ne može da nađe Pseto. Bogovi bili prokleti,
Sersei, zašto si im rekla da vrate Džofrija u zamak? Zlatni plaštovi bacaju koplja i
beže, na stotine njih. Kada su videli da kralj odlazi, izgubili su svu kuraž. Čitava
Crnobujica prekrivena je olupinama i vatrom i leševima, ali bismo izdržali da...“
Ozni Ketlblek se progura kraj njega. „Bitka se sada vodi na obe obale,
veličanstvo. Možda se neki Stanisovi lordovi bore jedni protiv drugih, niko ne zna
tačno, tamo vlada potpuni metež. Pseto je nestao, niko ne zna gde je, a ser Belon se
povukao u grad. Obala reke je njihova. Ponovo udaraju ovnom u Kraljevu kapiju, a
ser Lansel je u pravu, tvoji ljudi napuštaju zidove i ubijaju svoje starešine. Kod
Gvozdene i Božje kapije okupila se rulja i pokušava da se probije napolje iz grada,
a u Buvljoj rupi vladaju pijanstvo i bezakonje.“
Smilujte se bogovi, pomisli Sansa, to se stvarno dešava, Džofri će izgubiti
glavu, a i ja s njim. Ona pogledom potraži ser Ilina, ali kraljeve pravde nije bilo
na vidiku. Ipak ga osećam. Blizu je, neću mu pobeći, odseći će mi glavu.
Čudno mirna, kraljica se okrenu njegovom bratu Ozfridu. „Digni pokretni most i
ojačaj vrata. Niko ne sme ući ili izaći iz Megorove utvrde bez moje dozvole.“
„А žene koje su otišle da se pomole?“
„Odlučile su da se liše moje zaštite. Nek se mole; možda će ih bogovi zaštititi.
Gde mi je sin?“
„Kod kapije zamka. Hteo je da zapoveda samostrelcima. Pred kapijom urla
svetina, pola nje su zlatni plaštovi koji su pošli za njim kada smo napustili Blatnu
kapiju.“
„Smesta ga uvedi u Utvrdu.“
„Ne!“ Lansel je sada bio toliko besan da je zaboravio da govori tiho. Glave se
okrenuše ka njima kada viknu: „Desiće se sve isto kao i na Blatnoj kapiji. Neka
ostane tamo gde jeste, on je kralj...“
„On je moj sin.“ Sersei Lanister ustade. „I ti tvrdiš da si Lanister, rođače: onda
to i dokaži. Ozfride, zašto tu stojiš? Smesta znači danas.“
Ozfrid Ketlblek žurno izađe iz dvorane, zajedno s bratom. Mnogi gosti su takođe
izlazili. Neke žene su jecale, neke se molile. Druge su jednostavno ostale za stolom
i zatražile još vina. „Sersei“, preklinjao je ser Lansel, „ako izgubimo zamak,
Džofrija će ionako ubiti, to dobro znaš. Nek ostane gde jeste, ja ću biti kraj njega,

kunem se...“
„Sklanjaj mi se s puta.“ Sersei ga otvorenom šakom udari po rani. Ser Lansel
kriknu od bola i umalo se ne onesvesti, a kraljica odsečnim korakom izađe iz odaje.
Za Sansu ne odvoji čak ni letimičan pogled. Zaboravila je na mene. Ser Ilin će me
ubiti, a ona neće na to ni da pomisli.
„О, bogovi“, zavapi jedna starica. „Propali smo, bitka je izgubljena, ona beži.“
Nekoliko dece je plakalo. Namirisali su strah. Sansa shvati da je sama na
podijumu. Da li da ostane tu, ili da potrči za kraljicom i moli za život?
Nije znala zašto je ustala, ali je ipak to uradila. „Ne bojte se“, reče im glasno.
„Kraljica je digla pokretni most. Ovo je najbezbednije mesto u gradu. Imamo
debele zidine, šanac, kolje...“
„Šta se desilo?“ htela je da zna žena koju je ovlaš poznavala, supruga nekog
neznatnog lorda. „Šta joj je Ozni rekao? Je li kralj ranjen, je li grad pao?“
„Reci nam!“ viknu neko drugi. Jedna žena upita za oca, druga za sina.
Sansa diže ruke da zatraži tišinu. „Džofri se vratio u zamak. Nije ranjen. Još se
bore, to je sve što znam, hrabro se bore. Kraljica će se ubrzo vratiti.“ To poslednje
bila je laž, ali je morala da ih umiri. Ona primeti lude kako stoje pod galerijom.
„Mesečev dečače, nasmej nas.“
Mesečev dečak izvede zvezdu, pa doskoči na sto. Tamo zgrabi četiri vinske čaše
i poče da žonglira. Svako malo bi jedna od njih pala i udarila ga u glavu. Nervozni
smeh nekolicine prisutnih razleže se dvoranom. Sansa priđe ser Lanselu i kleče kraj
njega. Rana mu je obilno krvarila posle kraljičinog udarca. „Ludilo“, prodahta on.
„Bogovi, Bauk je bio u pravu, u pravu...“
„Pomozite mu“, naredi Sansa dvojici slugu. Jedan je samo pogleda i pobeže,
zajedno s vrčem vina. I druge sluge su napuštale dvoranu, ali to već nije mogla da
spreči. Sansa i sluga zajedno podigoše ranjenog viteza. „Odvedi ga meštru
Frenkenu.“ Lansel je bio jedan od njih, ali ipak nije mogla da natera sebe da mu
poželi smrt. Meka sam, i slaba i glupa, baš kao što Džofri kaže. Trebalo bi da ga
ubijem, a ne da mu pomažem.
Baklje su počinjale da trnu, i jedna ili dve se ugasiše. Niko se ne potrudi da ih
zameni. Sersei se nije vraćala. Ser Dontos se pope na podijum, dok su sve ostale
oči bile uprte u drugu ludu. „Vrati se u ložnicu, mila Džonkil“, prošapta joj.
„Zaključaj se unutra, tamo ćeš biti bezbednija. Doći ću po tebe kada se bitka
okonča.“
Neko će doći po mene, pomisli Sansa, ali da li ćeš to biti ti, ili ser Ilin? Na
jedan lud tren pomisli da zamoli ser Dontosa da je brani. I on je nekada bio vitez,
obučen da barata mačem i zaklet da štiti slabe. Ne. On nema ni hrabrosti ni
veštine. Samo bih i njega ubila.
Bila joj je potrebna sva snaga da polako izađe iz kraljičine balske dvorane, a
tako je žestoko želela da potrči. Kada stiže do stepenica, zaista i potrča gore, sve
dok ne izgubi dah i dok joj se ne zavrte u glavi. Jedan stražar se sudari s njom na

stepeništu. Draguljima optočen vinski pehar i dva srebrna svećnjaka prosuše se iz
grimiznog plašta u koji ih je umotao i zazvečaše niz stepenice. On pojuri da ih
sakupi, ne obazirući se više na Sansu čim je shvatio da ona neće pokušati da mu
otme plen.
U njenoj ložnici beše mračno kao u rogu. Sansa zatvori vrata i u mraku nađe put
do prozora. Kada strže zastore, zastade joj dah.
Južno nebo prekrivali su vrtlozi sjajnih, promenljivih boja, odsjaji velikih
požara koji su goreli na reci. Zlokobne zelene plime klizile su niz trbuhe oblaka, a
jezera narandžaste svetlosti širila su se preko nebesa. Crvene i žute boje običnog
plamena ratovale su sa smaragdnim i žadnim bojama divlje vatre; svaka bi boja
blesnula pa izbledela, porađajući vojske senki koje bi tren kasnije umirale. Sam
vazduh je mirisao pregorelo, kao što bi kazan za supu ponekad mirisao, onda kada
bi predugo stajao na vatri i sva supa isparila. Žiške su letele kroz vazduh kao
rojevi svitaca.
Sansa se povuče od prozora, ka sigurnosti kreveta. Idem da spavam, reče sebi, a
kada se probudim, biće novi dan, i nebo će ponovo biti plavo. Bitka će biti
gotova, i neko će mi reći da li ću živeti ili umreti. „Ledi!“ zajeca tiho, pitajući se
hoće li ponovo sresti vučicu kada bude mrtva.
Onda se nešto pomeri iza nje, i šaka izroni iz tame i zgrabi je za ruku.
Sansa otvori usta da vrisne, ali joj druga šaka prekri usta. Prsti su bili grubi i
žuljeviti, i klizavi od krvi. „Ptičice. Znao sam da ćeš doći.“ Glas je bio pijano
struganje.
Napolju, vijugavo koplje grimiznog svetla jurnu ka zvezdama, ispunivši sobu
zelenim odsjajima. Ona ga vide na tren, sveg crnog i zelenog: krv na licu beše mu
tamna kao smola, oči su sijale kao pseće u iznenadnom blesku. A onda svetlo
izblede i on postade samo ogromna tamna prilika u umrljanom belom plaštu.
„Ako vrisneš, ubiću te. Veruj mi.“ On skloni šaku s njenih usta. Dah joj je bio
isprekidan. Pseto beše ostavio vrč sa vinom na njen noćni stočić. On otpi dugačak
gutljaj „Zar ne želiš da znaš ko pobeđuje u bici, ptičice?“
„Kо?“ reče ona, previše uplašena da bi mu prkosila.
Pseto se nasmeja. „Znam samo ko je izgubio. Ja.“
Nikada ga nisam videla ovoliko pijanog. Spavao je u mom krevetu. Šta traži
ovde? „Šta si to izgubio?“
„Sve.“ Opečena strana njegovog lica sada je bila maska od skorene krvi.
„Prokleti kepec. Trebalo je da ga ubijem. Odavno.“
„Mrtav je, kažu.“
„Mrtav? Ne. Jebeš to. Neću da bude mrtav.“ On baci prazan vrč u stranu. „Hoću
da gori. Ako su bogovi milostivi, spaliće ga, ali ja neću biti tu da to vidim. Idem.“
„Ideš?“ Ona pokuša da se izmigolji, ali mu je stisak bio gvozden.
„Ptičica ponavlja ono što čuje. Idem, da.“

„Kuda ćeš da ideš?“
„Daleko odavde. Daleko od vatri. Izaći ću na Gvozdenu kapiju, pretpostavljam.
Nekuda na sever, bilo kuda.“
„Nećeš izaći“, reče Sansa. „Kraljica je zatvorila Megorovu utvrdu, a i gradske
kapije su zatvorene.“
„Za mene nisu. Imam beli plašt. A imam i ovo.“ On potapša jabuku svog mača.
„Kо pokuša da me zaustavi, mrtav je. Osim ako ne gori.“ On se gorko nasmeja.
„Zašto si došao ovamo?“
„Obećala si mi pesmu, ptičice. Zar si zaboravila?“
Nije znala na šta misli. Nije mogla da mu peva sada, ovde, dok je nebo
plamtelo, a stotine i hiljade ljudi ginulo. „Ne mogu“, reče. „Pusti me, plašiš me.“
„Tebe sve plaši. Pogledaj me. Pogledaj me.“
Krv mu beše prekrila najgore ožiljke, ali su mu oči bile bele, razrogačene i
užasne. Opečeni ugao njegovih usana grčio se iznova i iznova. Sansa je osećala
njegov miris; smrad znoja, i kiselog vina, i ustajale bljuvotine, a preko svega toga,
zadah krvi, krvi, krvi.
„Mogao bih da te zaštitim“, promuklo reče on. „Oni me se svi boje. Niko te
nikada više ne bi povredio, ili bih ga ubio.“ On je cimnu bliže, i ona na tren
pomisli da namerava da je poljubi. Bio je presnažan da bi mu se oduprla. Ona
sklopi oči, želeći da sve što pre bude gotovo, ali se ništa ne desi. „I dalje ne možeš
da podneseš da me pogledaš, zar ne?“ ču ga kako govori. Snažno je cimnu za ruku,
okrenu je i gurnu na krevet. „Čuću tu pesmu. O Florijanu i Džonkil, tako si rekla.“
Bodež mu je bio isukan, uperen u njeno grlo. „Pevaj, ptičice. Pevaj za svoj mali
život.“
Grlo joj je bilo suvo i stegnuto od straha, i svaka pesma koju je ikada znala
iščilela joj je iz glave. Nemoj da me ubiješ, molim te, požele da vrisne, molim te,
nemoj. Osećala je kako uvrće vrh, kako joj ga zariva u grlo, i zamalo ponovo
sklopi oči, ali se tada priseti. Nije to bila pesma o Florijanu i Džonkil, ali je bila
pesma. Glas joj je u ušima zvučao sićušno i tanko i drhtavo.
Blaga majko, izvoru milosti,
spas našim sinovima od rata daj,
zadrži mačeve i strele skreni,
nek požive za lepši kraj.
Blaga majko, snago žena,
i za naše kćeri boj je ljut,
smiri gnev i bes ublaži,
Svima pokaži blaži put.
Ostale strofe beše zaboravila. Kada joj glas zastade, bojala se da će je ubiti, ali

joj sledećeg trena Pseto skloni sečivo s vrata, ne progovarajući.
Neki nagon je natera da digne šaku i položi mu je na obraz. Soba je bila
pretamna da bi ga videla, ali je osećala lepljivost krvi, i nešto vlažno, što nije bilo
krv. „Ptičice“, reče on ponovo, glasom surovim i grubim, kao kad čelik struže po
kamenu. A onda ustade s kreveta. Sansa ču cepanje platna, a za njim tiši zvuk
koraka kako se udaljavaju.
Kada ispuza iz kreveta, nekoliko dugačkih trenutaka kasnije, bila je sama. Nađe
njegov plašt na podu, zgužvan i skoren, belu vunu umrljanu krvlju i vatrom. Do tada
je nebo napolju postalo tamnije, tek je nekoliko bledozelenih utvara plesalo među
zvezdama. Sansa oseti da joj je hladno. Uze poderani plašt i sklupča se pod njim na
podu, drhtureći.
Koliko dugo je tu ostala nije mogla reći, ali nakon nekog vremena ču kako zvono
zvoni, daleko na drugom kraju grada. Zvuk je bio grlena bronzana tutnjava, sve brža
i brža. Sansa se pitala šta to može da znači, kada se pridruži i drugo zvono, i treće,
a glasovi su im dozivali preko brda i dolina, ulica i kula, do svakog zakutka
Kraljeve Luke. Ona zbaci plašt i priđe prozoru.
Prvi bledi nagoveštaj zore nazirao se na istoku, i zvona Crvene tvrđave sada su
zvonila, pridružujući se sve gromkijoj reci zvuka što je tekla iz sedam kristalnih
kula Velikog obredišta Belorovog. Zvonili su kada je kralj Robert umro, priseti se
ona, ali je ovo bilo drugačije, nije bila spora i žalobna posmrtna zvonjava, već
radosna grmljavina. Čula je i kako ljudi viču po ulicama, i nešto što je moglo biti
samo klicanje.
Ser Dontos joj je doneo vesti. Uteturao se kroz otvorena vrata, zagrlio je
mlitavim rukama i zavrteo je po sobi, tako nesuvislo podvriskujući da Sansa nije
razumela ni reč. Bio je pijan jednako kao što je bio i Pseto, ali je to kod njega bilo
veselo, razdragano pijanstvo. Vrtelo joj se u glavi i bila je bez daha kada ju je
spustio. „Šta je?“ Ona se pridrža za krevet. „Šta se desilo? Reci mi!“
„Gotovo je! Gotovo! Gotovo! Grad je spasen. Lord Stanis je mrtav, lord Stanis
je pobegao, niko ne zna, nikoga nije briga, vojska mu je razbijena, opasnost je
prošla. Pobijeni su, razbežali se ili prešli na našu stranu, tako kažu. O, sjajni
barjaci! Barjaci, Džonkil, barjaci! Imaš li vina? Treba da nazdravimo ovom danu,
da. To znači da ti se ništa neće desiti, zar ne vidiš?“
„Reci mi šta se desilo!“ Sansa ga prodrmusa.
Ser Dontos se nasmeja, skoči s jedne na drugu nogu, i skoro pade. „Došli su kroz
pepeo dok je reka gorela. Reka, Stanis je bio do guše u reci, i udarili su ga s leđa.
O, da sam samo ponovo vitez, da sam mogao da u tome učestvujem! Kažu da se
njegovi ljudi gotovo nisu ni borili. Neki su pobegli, ali je većina savila koleno i
prešla na drugu stranu, izvikujući ime lorda Renlija! Šta li je Stanis pomislio kada
je to čuo? To mi je rekao Ozni Ketlblek, a njemu ser Ozmund, ali ser Belon se sada
vratio i njegovi ljudi govore isto, kao i zlatni plaštovi. Spašeni smo, dušice! Došli
su Ružinim drumom, kroz sva polja koja je Stanis popalio, pepeo im je leteo oko

čizama i obojio im oklope u sivo, ali oh! barjaci mora da su bili blistavi, zlatna
ruža i zlatni lav i svi ostali, drvo Marbrenda i Rouena, Tarlijev lovac i Redvinov
grozd i list ledi Oukhart. Svi zapadnjaci, sva moć Visokog sada i Livačke stene!
Lord Tivin je lično držao desno krilo na severnoj obali reke, Rendil Tarli je
zapovedao središtem, a Mejs Tirel levim krilom, ali je prethodnica izvojevala
pobedu. Probili su Stanisa kao koplje bundevu, svi su urlali kao demoni u čeliku. A
znaš li ko je vodio prethodnicu? Znaš li? Znaš li? Znaš li?“
„Rob?“ Nije smela tome da se nada, ali...
„Bio je to lord Renli! Lord Renli u svom zelenom oklopu, a vatre su mu
svetlucale na zlatnim rogovima! Lord Renli s dugačkim kopljem u rukama. Kažu da
je svojom rukom ubio ser Gijarda Morigena, i tuce drugih vitezova takođe. Bio je
to Renli, bio je to Renli, bio je to Renli! O! barjaci, draga Sansa! O! biti vitez!“

DENERIS
Doručkovala je hladnu supu od škampa i peršuna kada joj Iri donese kardansku
odoru, vazdušastu haljinu od svile boje slonovače, ukrašenu sićušnim biserima.
„Odnesi je“, reče Deni. „Dokovi nisu mesto za kitnjastu damsku odeću.“
Ako Mlečni ljudi misle da je tolika divljakinja, tako će se i obući. Kada je otišla
u štalu, na sebi je imala izbledele čakšire od sirove svile i sandale od pletene
trave. Male grudi su joj se slobodno kretale pod obojenim dotračkim prslukom, a
zakrivljeni bodež visio je s pojasa od medaljona. Jiki joj je uplela kosu po dotrački
i zakačila srebrno zvono o pletenicu. „Ја nisam izvojevala nijednu pobedu“, pokuša
da kaže sluškinji kada se zvono tiho oglasi.
Jiki se nije slagala. „Spalila si megi u njihovoj kući prašine, i poslala si im duše
u pakao.“
To je bila Drogonova pobeda, a ne moja, požele Deni da kaže, ali se uzdrža.
Dotraci će je više ceniti zbog nekoliko zvona u kosi. Zveckala je dok je uzjahivala
srebrnu ždrebicu, pa i posle, sa svakim korakom, ali ni ser Džora ni njeni
krvorodnici nisu ništa spomenuli. Da čuva njen narod i zmajeve dok bude bila
odsutna, odabrala je Rakara. Jogo i Ago jahaće s njom na dokove.
Ostavili su za sobom mermerne palate i mirišljave bašte, i uputili se kroz
siromašniji deo grada, gde su skromne ciglene kuće okretale ka ulici slepe zidove.
Primećivali su sve manje konja i kamila, i gotovo nijednu nosiljku, ali su ulice
vrvele od dece, prosjaka i mršavih pasa boje peska.
Bledi ljudi u prašnjavim lanenim suknjicama stajali su ispod zasvođenih ulaza i
gledali ih kako prolaze. Znaju ko sam, i ne vole me. Deni je to bilo jasno iz
njihovih pogleda.
Ser Džora je radije hteo da je smesti u nosiljku, da bude bezbedna i skrivena iza
svilenih zavesa, ali je ona to odbila. Predugo je ležala na satenskim jastucima,
puštajući da je svuda nose volovi. Kada je jahala, bar joj se činilo da nekud i stiže.
Nije išla na dokove od svoje volje. Ponovo je bežala. Činilo se da joj je čitav
život jedno veliko bekstvo. Počela je da beži još u majčinom stomaku, i nijednom
nije stala. Koliko su se samo puta ona i Viseris išunjali po mrklom mraku, tek korak
ispred Uzurpatorovih unajmljenih noževa? Ali morala je da beži ili da umre. Ksaro
beše saznao da Pjat Pri sakuplja preostale volšebnike da joj učine neko zlo.
Dani se nasmejala kada je to čula. „Zar mi baš ti nisi rekao da su volšebnici
nalik na stare vojnike: prazno se hvališu zaboravljenim delima i izgubljenim
veštinama?“
Ksaro je delovao uznemireno. „Tako i jeste bilo, tada. Ali sada? Nisam toliko
siguran. Priča se da u kući Aratona Noćnog Hodača gore staklene sveće, a one nisu
gorele stotinu godina. Avetinjska trava raste u Bašti Gehane, avetinjske kornjače
viđene su kako nose poruke između kuća bez prozora na Volšebničkom drumu, a svi

pacovi u gradu grizu svoje repove. Žena Matosa Malaraona, koja se jednom
izrugnula umoljčanoj odeći volšebnika, poludela je, i više neće da nosi nikakvu
odeću. Čak joj se i od sveže oprane svile čini da joj hiljade insekata mile po koži.
A Slepi Sibasion Što Jede Oči ponovo vidi, ili se bar tako kunu njegovi robovi.
Čovek mora da se zamisli.“ Uzdahnuo je. „Ovo su čudna vremena u Kartu. A čudna
vremena loša su za trgovinu. Boli me to da kažem, ali je možda najbolje da zauvek
odeš iz Karta, i to što pre to bolje.“ Ksaro joj utešno pogladi prste. „Ne moraš ići
sama. Ti si videla mračne vizije u Palati praha, ali je Ksaro sanjao svetlije snove.
Vidim te srećnu u krevetu, s našim detetom na grudima. Putuj sa mnom po Žadnom
moru, i možemo ostvariti taj san! Nije prekasno. Podari mi sina, moja slatka pesmo
radosti!“
Podari mi zmaja, hoćeš da kažeš. „Neću se udati za tebe, Ksaro.“
Na to mu se lice zamrznulo. „Onda idi.“
„Ali kuda?“
„Nekuda daleko odavde.“
Pa, možda je došlo vreme. Narodu iz kalasara prijala je prilika da se oporavi
od mučnog puta crvenom pustoši, ali sada kada su se podgojili i odmorili, počeli su
da bivaju nemirni. Dotraci ne behu navikli da dugo borave na jednom mestu. Oni su
bili ratnički narod, nisu bili stvoreni za gradove.
Možda se predugo zadržala u Kanu, zavedena njegovim udobnostima i lepotama.
Činilo joj se da je to grad koji uvek obećava više nego što pruža, i osećala je da
nije više dobrodošla otkako se Kuća Neumirućih srušila u velikom oblaku dima i
plamena. Preko noći su se Karćani setili da su zmajevi opasni. Više se nisu
međusobno nadmetali u poklonima kojima su je obasipali. Umesto toga je
Turmalinsko bratstvo otvoreno zatražilo njeno progonstvo, a Drevni esnaf nakupaca
začina njenu smrt. Ksaro je jedva obuzdavao Trinaestoricu da im se ne pridruže.
Ali kuda da idem? Ser Džora je predložio da putuju dalje na istok, daleko od
njenih neprijatelja u Sedam kraljevstava. Krvorodnici su radije hteli da se vrate na
svoje veliko more trave, čak i ako je to značilo ponovno suočavanje s crvenom
pustoši. Deni je pomišljala da se naseli u Ves Toloru dok joj zmajevi ne narastu i
ojačaju. Ali joj je srce bilo puno sumnji. Sva ta rešenja nekako su joj se činila
pogrešna... a čak i kada je odlučila kuda da ide, ostalo je da je muči pitanje kako
tamo da stigne.
Ksaro Ksoan Daksos joj neće pomoći, to je sada znala. Bez obzira na sve
njegove izraze privrženosti, igrao je svoju igru, slično Pjatu Priju. Te noći kada joj
je rekao da ode, Deni je zamolila za jednu, poslednju uslugu. „Vojsku, zar ne?“
upitao je Ksaro. „Kovčeg zlata? Galiju možda?“
Deni je pocrvenela. Mrzela je da prosjači. „Brod, da.“
Ksarove oči zasvetlele su sjajno kao dragulji u njegovom nosu. „Ја sam trgovac,
kalisi. Zato možda bolje da više ne govorimo o davanju, već o trgovini. Za jednog
tvog zmaja, daću ti deset najboljih brodova iz svoje flote. Treba da kažeš samo

jednu milozvučnu reč.“
„Ne“, reče ona.
„Avaj“, zajeca Ksaro, „to nije reč koju sam očekivao.“
„Da li bi od majke tražio da proda jedno svoje dete?“
„Zašto da ne? Uvek može da ih rodi još. Majke prodaju svoju decu svakog
dana.“
„Ne i Majka zmajeva.“
„Čak ni za dvadeset brodova?“
„Ni za stotinu.“
Usne mu se izviše nadole. „Nemam ih stotinu. Ali ti imaš tri zmaja. Daj mi
jednog, za svu moju pažnju. Ostaće ti dvojica, a imaćeš i trideset brodova.“
Trideset brodova bilo bi dovoljno da iskrca malu vojsku na obalu Vesterosa. Ali
ja nemam malu vojsku. „Koliko ti brodova imaš, Ksaro?“
„Osamdeset i tri, ako se ne računa moja barka za uživanje.“
„А tvoje kolege u Trinaestorici?“
„Svi zajedno, možda hiljadu.“
„А Nakupci začina i Turmalinsko bratstvo?“
„Njihove jadne flote nisu bitne.“
„Ра ipak“, reče ona, „kaži mi.“
„Dvanaest ili trinaest stotina za Nakupce. Ne više od osam stotina za Bratstvo.“
„А Ašajani, Bravošani, Letnji ostrvljani, Ibenežani, svi ostali narodi koji plove
velikim slanim morem, koliko brodova oni imaju? Svi zajedno?“
„Mnogo, i više“, reče on razdražljivo. „Zašto je to bitno?“
„Pokušavam da odredim cenu jednom od jedina tri živa zmaja na čitavom
svetu.“ Deni mu se ljupko osmehnu. „Čini mi se da bi jedna trećina svih brodova na
svetu bila poštena.“
Ksarove suze tekle su niz obraze, s obe strane njegovog draguljima ukrašenog
nosa. „Zar te nisam upozorio da ne ulaziš u Palatu praha? Baš sam se ovoga i
bojao. Od volšebničkog šaputanja postala si luda kao Malaraonova žena. Trećina
svih brodova na svetu? Pah. Pah, kažem ja. Pah.“
Deni ga od tada nije videla. Njegov glasnik joj je donosio poruke, svaku
hladniju od prethodne. Mora da napusti njegovu kuću. Dosta mu je da hrani nju i
njen narod. Traži povraćaj svojih poklona, jer je bila neiskrena prema njemu.
Jedina uteha joj je bilo to što je imala dovoljno zdravog razuma da se za njega ne
uda.
Volšebnici su šaputati o tri izdaje... jednoj zbog krvi i jednoj zbog zlata i
jednoj zbog ljubavi. Prva izdajnica sigurno je bila Miri Maz Dur, koja je ubila
kala Droga i njihovog nerođenog sina da bi osvetila svoj narod. Da li su Pjat Pri i
Ksaro Ksoan Daksos bili druga i treća? Činilo joj se da nije tako. Ono što je uradio
Pjat Pri nije bilo zbog zlata, a Ksaro je nikada nije zaista voleo.

Ulice su postajale sve praznije kako su prolazili kroz četvrt prepuštenu
sumornim kamenim skladištima. Ago je išao pred njom, a Jogo iza, ostavivši ser
Džoru Mormonta kraj nje. Zvonce joj je tiho zvonilo, i Deni shvati da joj se misli
ponovo vraćaju Palati praha, kao što se jezik vraća mestu gde je stajao izvađen
zub. Dete troje, zvali su je, kćeri smrti, ubico laži, nevesto vatre. Toliko trojki.
Tri vatre, tri konja koja će jahati, tri izdaje. „Zmaj ima tri glave“, uzdahnu ona.
„Znaš li šta to znači, Džora?“
„Veličanstvo? Simbol kuće Targarjena je troglavi zmaj, crven na crnom.“
„То znam. Ali troglavi zmajevi ne postoje.“
„Tri glave su bili Egon i njegove sestre.“
„Visenija i Renis“, priseti se ona. „Ја sam potomak Egona i Renis preko
njihovog sina Enisa i unuka Džeherisa.“
„Plave usne govore samo laži, zar ti Ksaro to nije rekao? Zašto bi te bilo briga
za šapate volšebnika? Samo su želeli da isisaju život iz tebe, to sada znaš.“
„Možda“, reče ona oklevajući. „Ali ono što sam tamo videla...“ „Mrtvac na
pramcu broda, plava ruža, krvava gozba... šta ti prizori znače, kalisi? Lakrdijašev
zmaj, rekla si. Šta je zapravo lakrdijašev zmaj, molim te?“
„Platneni zmaj na motkama“, objasni Deni. „Lakrdijaši ga koriste u svojim
predstavama da bi njihovi junaci imali protiv koga da se bore.“
Ser Džora se namršti.
Deni nije mogla da govori ni o čemu drugom. „Njegova je pesma leda i vatre,
rekao je moj brat. Sigurna sam da je to bio moj brat. Ne Viseris, Regar. Imao je
harfu sa srebrnim žicama.“
Ser Džora se namršti još više, sve dok mu se obrve ne spojiše. „Princ Regar je
svirao takvu harfu“, priznade. „Videla si ga?“
Ona klimnu glavom. „U krevetu je ležala žena s odojčetom na grudima. Moj brat
je kazao da je dete obećani princ, i rekao joj da mu da ime Egon.“
„Princ Egon je bio Regarov naslednik s Elijom od Dorne“, reče ser Džora. „Аli
ako je on bio taj obećani princ, obećanje više ne važi, otkako su mu Lanisteri
smrskali glavu o zid.“
„Znam“, reče Deni tužno. „Ubili su i Regarovu kćer, malu princezu, Renis joj je
bilo ime, kao Egonovoj sestri. Nije bilo Visenije, ali se kaže da zmaj ima tri glave.
Šta je pesma leda i vatre?“
„Za tu pesmu nikada nisam čuo.“
„Otišla sam volšebnicima u nadi da ću dobiti odgovore, ali su mi umesto toga
dali samo stotinu novih pitanja.“
Tada je već na ulicama ponovo bilo ljudi. „Sklanjaj se s puta“, vikao je Ago,
dok je Jogo sumnjičavo njušio vazduh. „Osećam joj miris, kalisi“, viknu on.
„Otrovna voda.“ Dotraci su zazirali od mora i svega što je njim plovilo. Nisu želeli
ništa da imaju s vodom koju konji ne mogu da piju. Naučiće, odluči Deni. Ja sam

plovila njihovim morem s kalom Drogom. Sada će oni ploviti mojim.
Kart je bio jedna od najvećih luka na svetu, njegovo veliko duboko pristanište
praznik boja i zvukova i čudnih mirisa. Krčme, skladišta i kockarske jazbine
oivičavale su ulice, gusto zbijene kraj jeftinih bordela i hramova neobičnih
božanstava. Secikese, ubice, prodavci čini i menjači novca muvali su se u gomili.
Dokovi su bili jedna velika tržnica na kojoj se kupovalo i prodavalo po čitav dan i
po svu noć, a roba se mogla dobiti za delić svoje cene na bazaru, samo ako čovek
ne pita odakle potiče. Sedokose starice leđa savijenih kao u grbavaca prodavale su
vodu raznih ukusa i kozje mleko iz gleđosanih zemljanih vrčeva na leđima.
Moreplovci bar desetak narodnosti lutali su među tezgama, pijući začinjena pića i
zbijajući šale na jezicima neobičnih prizvuka. Vazduh je mirisao na so i prženu
ribu, na vrelu smolu i med, na tamjan, i ulje, i riblju mast.
Ago dade uličnom mangupčiču bakrenjak za ražnjić miševa pečenih u medu i uze
da ga gricka onako u sedlu. Jogo kupi šaku debelih belih trešanja. Drugde videše
prelepe bronzane bodeže, sušene lignje i rezbareni oniks, moćni magični eliksir
spravljen od devičanskog mleka i večernje senke, čak i zmajeva jaja, previše nalik
na obojeno kamenje.
Dok su prolazili dugačkim kamenim kejom rezervisanim za brodove
Trinaestorice, ona vide kako istovaruju kovčege sa šafranom, tamjanom i biberom
sa Ksarovog kićenog Grimiznog poljupca. Kraj njega su tovarili burad vina,
svežnjeve kiselišća i bale prugaste kože na Azurnu nevestu, koja je trebalo da
isplovi s večernjom plimom. Još dalje, gomila se beše okupila oko galije
Nakupaca začina Sunčev sjaj radi kupovine robova. Dobro se znalo da se rob može
najjeftinije kupiti odmah ispred broda, a barjaci na katarkama govorili su da je
Sunčev sjaj upravo stigao iz Astapora, grada u robovskom zalivu.
Trinaestorica, Turmalinsko bratstvo i Drevni esnaf nakupaca začina neće joj
pomoći. Deni projaha na srebrnoj ždrebici duž nekoliko milja njihovih pristana,
dokova i stovarišta, sve do samog kraja potkovičaste luke, gde je bilo dozvoljeno
pristajanje brodovima s Letnjih ostrva, Vesterosa i Devet slobodnih gradova.
Sjaha kraj jame za borbe životinja, u kojoj je bazilisk upravo na komade kidao
velikog crvenog psa, praćen klicanjem mornara. „Ago, Jogo, čuvaćete konje dok
ser Džora i ja razgovaramo s kapetanima.“
„Biće tvoja volja, kalisi. Gledaćemo te dok ideš.“
Dok se približavala prvom brodu, Deni pomisli koliko joj prija da ponovo čuje
ljude kako govore valirijski, pa čak i zajednički jezik. Mornari, lučki radnici i
trgovci, svi su se sklanjali pred njom, ne znajući šta da misle o toj vitkoj mladoj
devojci srebrnozlatne kose koja se oblačila kao Dotrakinja i hodala u pratnji
viteza. Uprkos vrelini dana, ser Džora je preko verižnjače nosio zeleni vuneni
ogrtač, s crnim medvedom Mormonta prišivenim na grudima.
Ali ni njena lepota, ni njegova veličina i snaga nisu ostavili utisak na ljude čiji
su im brodovi trebali.

„Treba ti prevoz za stotinu Dotraka, sve njihove konje, tebe i ovog viteza, i tri
zmaja?“ reče kapetan velike karavele Odani prijatelj pre nego što ode smejući se.
Kada je Lišaninu na Trubaču rekla da je Deneris Olujrođena, kraljica Sedam
kraljevstava, on ju je bezizražajno pogledao i rekao: „Jeste, a ja sam lord Tivin
Lanister i svake noći kenjam zlato.“ Nadzornik tovara mirske galije Svileni duh bio
je mišljenja da su zmajevi previše opasni na moru, gde i najmanji plameni dah
može zapaliti snast. Vlasnik Trbuha lorda Fara bio je spreman da se kocka sa
zmajevima, ali ne i sa Dotracima. „Neću da primim takve bezbožne divljake u
Trbuh, jednostavno neću.“ Braća kapetani brodova Živa i Hrt delovali su kao da s
njom saosećaju, i pozvali su ih u kabinu na čašu crnog vina sa Senice. Bili su toliko
ljubazni da se Deni nakratko ponadala, ali su na kraju zatražili cenu koju ona ni u
snu nije mogla da plati, a verovatno ne bi mogao ni Ksaro. Vragolan Peto i
Crnooka devica bili su premali za njene potrebe, Bravo je išao za Žadno more, a
Magister Manolo je delovao kao da će svakog časa potonuti.
Dok su išli ka sledećem keju, ser Džora joj položi šaku na krsta. „Veličanstvo.
Prate nas. Ne, ne okreći se.“ On je nežno povede prema tezgi prodavca bronze.
„Ovo je plemenit rad, moja kraljice“, izjavi glasno, dižući veliki poslužavnik da ga
ona bolje osmotri. „Vidiš li kako sija na suncu?“ Bronza je bila uglačana do
visokog sjaja. Deni u njoj ugleda svoj odraz... a kada ga ser Džora iskrenu udesno,
vide i iza sebe. „Vidim debelog smeđeg čoveka i starca sa štapom. Koji od njih?“
„Obojica“, reče ser Džora. „Prate nas otkako smo napustili Živu.“ Talasi u
bronzi čudno su izobličavali strance: jedan se činio dugačko i suvo, drugi izuzetno
zdepasto i široko. „Izuzetna bronza, velika gospo“, izvikivao je trgovac. „Svetla
kao sunce! A za Majku zmajeva, samo trideset časti.“
Poslužavnik nije vredeo više od tri. „Gde su mi gardisti?“ izjavi Deni. „Ovaj
čovek pokušava da me opljačka!“ Obraćajući se Džori, ona spusti glas i reče na
zajedničkom jeziku: „Možda mi ne smeraju zlo. Muškarci gledaju žene još od
pamtiveka, možda je samo to posredi.“
Prodavač bronze se ne osvrnu na njihovo sašaptavanje. „Trideset? Da nisam
rekao trideset? Kakva sam samo budala. Cena je dvadeset časti.“ „Sva bronza na
tezgi zajedno ne vredi dvadeset časti“, reče mu Deni dok je proučavala odraze.
Starac je izgledao kao da je s Vesterosa, a onaj smeđe kože mora da je težio bar
stotinu oka. Uzurpator je ponudio zvanje lorda čoveku koji me ubije, a ova
dvojica su daleko od kuće. A da nisu možda volšebnički stvorovi, pa hoće da mi
se prišunjaju kradom?
„Deset, kalisi, zato što si tako lepa. Uzmi ga kao ogledalo. Samo ovako fina
bronza može prikazati takvu lepotu.“
„Mogao bi da posluži da na njemu nosim nokšir. Ako ga baciš, možda ću i da ga
uzmem, ali samo ako ne budem morala da se saginjem. Ali da platim za njega?“
Deni mu gurnu poslužavnik nazad u ruke. „Crvi su ti se popeli uz nozdrve i pojeli ti
mozak.“

„Osam časti“, viknu on. „Žene će me tući i nazivati budalom, ali sam u tvojim
rukama bespomoćno dete. Hajde, osam, to je manje nego što vredi.“
„Šta da radim sa tom mutnom bronzom kada me Ksaro Ksoan Daksos hrani sa
zlatnih tanjira?“ Dok se okretala da pođe, Deni prelete pogledom preko stranaca.
Smeđi čovek bio je skoro jednako širok kao što je izgledao u poslužavniku, sjajne
ćelave glave i glatkih obraza evnuha. Za umrljanim pojasom od žute svile bio mu je
zataknut dugačak zakrivljeni arak. Iznad pojasa bio je nag, osim smešno malog
prsluka prekrivenog gvozdenim zakivcima. Stari ožiljci prekrivali su mu ruke
debele kao stabla, kao i ogromne grudi i krupan trbuh, bled nasuprot kao orah
smeđoj koži.
Drugi čovek nosio je putnički plašt od nebojene vune, zabacivši kapuljaču.
Dugačka bela kosa padala mu je po ramenima, a svilenkasta bela brada pokrivala
mu je donju polovinu lica. Oslanjao se na hrastov štap visok koliko i on sam. Samo
bi budale toliko otvoreno zurile, da mi smeraju neko zlo. Pa ipak, bilo bi
najmudrije vratiti se Jogu i Agu. „Starac ne nosi mač“, reče Džori na zajedničkom
jeziku dok ga je vukla dalje.
Trgovac bronzom poče da skakuće za njima. „Pet časti, za pet je tvoj, za tebe je
stvoren.“
Ser Džora reče: „Štap od hrastovine može da razbije glavu isto kao i buzdovan.“
„Četiri! Znam da ga želiš!“ Igrao je pred njima, trčkarajući unatraške dok im je
gurao poslužavnik u lice.
„Prate nas?“
„Digni to malo više“, reče vitez trgovcu. „Da. Starac se pretvara da se zadržao
pred lončarevom tezgom, ali smeđi samo tebe gleda.“
„Dve časti! Dve! Dve!“ Trgovac je teško disao od napornog trčanja unazad.
„Plati mu pre nego što se ubije“, reče Deni ser Džori, pitajući se šta da radi s
ogromnim bronzanim poslužavnikom. I okrenu se, dok je on vadio novčiće, s
namerom da okonča tu lakrdijašku predstavu. Zmajevu krv neće kroz bazar
progoniti jedan starac i jedan debeli evnuh.
Neki Karćanin joj stade na put. „Majko zmajeva, za tebe.“ On kleknu i gurnu joj
kutiju za nakit u lice.
Deni je nagonski uze. Kutija je bila od rezbarenog drveta, poklopac od sedefa
ukrašen jaspisom i kalcedonom. „Previše si velikodušan.“ Ona je otvori. Unutra se
nalazio svetlucavi skarabej od oniksa i smaragda. Prelep je, pomisli. Pomoći će da
platimo za putovanje. Dok je posezala rukom u kutiju, čovek izgovori: „Tako mi je
žao“, ali ga ona jedva ču.
Skarabej se rasklopi šišteći.
Deni krajičkom oka ugleda zlobno crno lice, gotovo ljudsko, i izvijen rep s koga
kaplje otrov... a onda joj kutija izlete iz ruku, komadi se razleteše po vazduhu.
Iznenadan bol zgrči joj prste. Ona kriknu i stegnu šaku, trgovac bronzom vrisnu,
neka žena zakuka, i najednom su Karćani urlali i gurali jedan drugog u stranu. Ser

Džora se probi do nje, a Deni pade na jedno koleno. Ponovo se začu šištanje.
Starac zari kraj štapa u zemlju, Ago projaha kroz tezgu prodavca jaja i skoči iz
sedla, nad glavama im puče Jogov bič, ser Džora udari evnuha poslužavnikom po
glavi, mornari i kurve i trgovci bežali su ili vikali ili činili jedno i drugo...
„Veličanstvo, oprosti po hiljadu puta.“ Starac kleknu. „Mrtav je. Da li sam ti
slomio šaku?“
Ona sklopi prste, mršteći se od bola. „Mislim da nisi.“
„Morao sam da ga izbijem“, poče on, ali ga njeni krvorodnici zgrabiše pre no
što je mogao da završi. Ago mu šutnu štap, a Jogo ga uhvati oko ramena, baci ga na
kolena i pritisnu mu bodež na grlo. „Kalisi, videli smo da te je udario. Hoćeš da
vidiš boju njegove krvi?“
„Pusti ga.“ Deni se osovi na noge. „Pogledaj ispod štapa, krvi moje krvi.“
Evnuh snažno gurnu ser Džoru. Ona potrča i stade između njih kada arak i dugački
mač sevnuše iz korica. „Sklanjajte čelik! Dosta!“
„Veličanstvo?“ Mormont spusti mač tek za pedalj. „Ovi ljudi su te napali.“
„Oni su me branili.“ Deni mahnu rukom da ublaži bol u prstima. „Napao me je
onaj drugi, Karćanin.“ Kada se osvrnu, više mu nije bilo ni traga. „On je bio
Žalosni čovek. U kutiji za nakit skrivala se mantikora. Ovaj čovek mi ju je izbio iz
ruke.“ Trgovac bronzom se još valjao po zemlji. Ona mu priđe i pomože mu da
ustane. „Uboden si?“
„Ne, dobra gospo“, reče on, tresući se, „inače bih bio mrtav. Ali me je
dodirnula, aiiiii, kada je ispala iz kutije, pala mi je na ruku.“ Creva su mu
popustila, vide ona, što i nije bilo čudo.
Ona mu dade srebrnjak i otpusti ga pre nego što se okrenu starcu bele brade.
„Kome to dugujem život?“
„Ne duguješ mi ništa, veličanstvo. Zovu me Arstan, mada me je Belvas prozvao
Belobradi na putu ovamo.“ Iako ga je Jogo pustio, starac beše ostao da kleči. Ago
podiže njegov štap, okrenu ga, pa tiho prokle na dotračkom, otre ostatke mantikore
o kamen, i vrati mu ga.
„А ko je Belvas?“ upita ona.
Ogromni smeđi evnuh se razmetljivo približi, vraćajući arak za pojas. „Ја sam
Belvas. Snažni Belvas su me prozvali u arenama Mirina. Nikada izgubio nisam.“
On se pljesnu po trbuhu prekrivenom ožiljcima. „Svakog čoveka puštam da me
jednom poseče pre nego što ga ubijem. Prebroj ožiljke i znaćeš koliko ih je Snažni
Belvas pogubio.“
Deni nije morala da broji ožiljke; bilo ih je mnogo, to je odmah videla. „А zašto
si ovde, Snažni Belvase?“
„Iz Mirina sam prodat u Kohor, a onda u Pentos, debelom čoveku što mu kosa
slatko smrdi. On je bio taj koji je poslao Snažnog Belvasa opet preko mora, i
starog Belobradog da mu služi.“
Debeli čovek sa slatkim smradom u kosi... „Ilirio?“ reče ona. „Poslao vas je

magister Ilirio?“
„Jeste, veličanstvo“, odgovori starac Belobradi. „Magister moli za tvoj
velikodušni oprost što je poslao nas umesto da sam dođe, ali on ne može da jaše
kao kada je bio mlad, a putovanje morem ne prija njegovom varenju.“ Pre je
govorio na valirijskom Slobodnih gradova, ali sada pređe na zajednički jezik. „Žao
mi je što smo te uznemirili. Istini za volju, nismo bili sigurni, očekivali smo nekoga
ko izgleda više... više...“
„Kraljevski?“ Deni se nasmeja. Sa sobom nije imala zmajeve, a nije bila
odevena nimalo nalik na kraljicu. „Dobro govoriš zajedničkim jezikom, Arstane.
Dolaziš s Vesterosa?“
„Da. Rođen sam u Dornskim krajinama, veličanstvo. Kao dečak bio sam
štitonoša jednom vitezu u domaćinstvu lorda Svona.“ On diže dugački štap pred
sobom kao koplje kome nedostaje barjak. „Sada sam Belvasov štitonoša.“
„Da nisi malo star za štitonošu?“ Ser Džora se probi do nje, nespretno držeći
bronzani poslužavnik pod miškom. Beše se gadno ulubio od Belvasove tvrde glave.
„Nisam prestar da služim svog gospodara, lorde Mormonte.“
„I mene znaš?“
„Video sam te kako se boriš, jednom ili dvaput. U Lanisgradu, kad si umalo
zbacio iz sedla Kraljeubicu. I u Hridi, takođe. Ne sećaš se, lorde Mormonte?“
Ser Džora se namršti. „Tvoje lice mi je poznato, ali je u Lanisgradu bilo na
stotine, a u Hridi na hiljade ljudi. I nisam lord. Medveđe ostrvo mi je oduzeto.
Običan sam vitez.“
„Vitez moje Kraljevske garde.“ Deni ga uhvati za ruku. „I moj iskreni prijatelj i
verni savetnik.“ Proučavala je Arstanovo lice. Držao se veoma dostojanstveno, u
njemu je bilo neke tihe snage koja joj se dopala. „Ustani, Arstane Belobradi. Želim
ti dobrodošlicu, Snažni Belvase. Ser Džoru znaš. Ko Ago i ko Jogo krv su moje
krvi. Prešli su crvenu pustoš sa mnom, i videli rađanje mojih zmajeva.“
„Konjski dečaci.“ Belvas se osmehnu i otkri krupne zube. „Belvas je u arenama
ubio mnogo konjskih dečaka. Zveckaju kada umiru.“
Agu se u šaci stvori arak. „Nikada ja nisam ubio debelog smeđeg čoveka.
Belvas će biti prvi.“
„Skloni čelik, krvi moje krvi“, reče Deni, „ovaj čovek je došao da mi služi.
Belvase, iskazivaćeš poštovanje mom narodu, ili ćeš napustiti moju službu ranije
nego što želiš, i sa više ožiljaka nego kada si došao.“
Krezav osmeh izblede s divovog širokog smeđeg lica, i zameni ga zbunjeno
mrštenje. Činilo se da ljudi retko prete Belvasu, a devojke triput manje od njega
još i ređe.
Deni mu se osmehnu, da ublaži prekor. „Sada mi reci, šta magister Ilirio hoće od
mene, kada vas je poslao čak iz Pentosa?“
„Hoće zmajeve“, reče Belvas kratko, „i devojku koja ih pravi. Hoće tebe.“
„Belvas istinito zbori, veličanstvo“, reče Arstan. „Rečeno nam je da te pronađemo

i vratimo u Pentos. Potrebna si u Sedam kraljevstava. Uzurpator Robert je mrtav, i
zemlja krvari. Kada smo digli sidro u Pentosu, kraljevstvo je imalo četiri kralja, a
nimalo pravde.“
Radost joj procveta u srcu, ali Deni ne dozvoli da joj se to vidi na licu. „Imam
tri zmaja“, reče, „i više od stotinu ljudi u kalasaru, sa svom imovinom i konjima.“
„Svejedno!“ grmnu Belvas. „Sve vodimo. Debeli čovek je unajmio tri broda za
svoju malu srebrnokosu kraljicu.“
„Tako je, veličanstvo“, reče Arstan Belobradi. „Velika karavela Saduleon
ukotvljena je na kraju keja, a galije Letnje sunce i Dšosova šala usidrene su na
pučini.“
Tri glave ima zmaj, priseti se zamišljeno Deni. „Reći ću svom narodu da se
smesta spremi za polazak. Ali brodovi koji će me odvesti kući moraju da nose
druga imena.“
„Biće tvoja volja“, reče Arstan. „Koja imena želiš?“
„Vagar“, reče mu Deneris. „Aeraksis. I Balerion. Ispišite im imena na
pramcima zlatnim slovima, tri stope visokim, Arstane. Hoću da svako ko ih vidi
zna da su se zmajevi vratili.“

ARJA
Glave su bile potopljene u smolu da bi sporije trulile. Svakog jutra kada bi Arja
išla na bunar da donese svežu vodu za lavor Ruza Boltona, morala je da prođe
ispod njih. Gledale su napolje, tako da im nikada nije videla lica, ali je volela da
zamišlja kako je jedna Džofrijeva. Pokušala je da zamisli kako bi njegovo lepo lice
izgledalo potopljeno u smolu. Da sam vrana, mogla bih da poletim i iskljujem mu
glupe debele napućene usne.
Glavama nikada nije nedostajalo posetilaca. Vrane lešinarke kružile su oko
kapije bučno i nemilosrdno i svađale se oko svakog oka, vrišteći i kljucajući jedna
drugu i uzlećući svaki put kada bi stražar prošao zidinama. Ponekad bi se i
meštrovi gavranovi pridružili gozbi, dolećući iz svoje kule na širokim crnim
krilima. Čim bi gavranovi stigli, vrane bi se razbežale, ali bi se vraćale istog trena
kada bi veće ptice otišle.
Pamte li gavranovi meštra Totmura? pitala se Arja. Tuguju li za njim? Kada
grakću na njega, pitaju li se zašto im ne odgovara? Možda mrtvi mogu da im
govore nekim tajnim jezikom, nečujnim za žive.
Totmur je odveden na panj zato što je poslao ptice u Livačku stenu i Kraljevu
Luku one noći kada je Harendvor pao, oružar Lukan zato što je pravio oružje za
Lanistere, domaćica Hara zato što je naredila domaćinstvu ledi Vent da ih služi,
kućeupravitelj zato što je dao lordu Tivinu ključeve od riznice. Kuvar je bio
pošteđen, (neki su govorili: zato što je skuvao čorbu od lasice), ali su za lepu Piju i
druge žene koje su pružale svoje čari lanisterskim vojnicima podignute klade. Gole
i ošišane, ostavljene su u srednjem dvorištu, kraj medveđe jame, da ih koristi ko
god to poželi.
Tri Frejova pešaka su ih koristili tog jutra dok je Arja išla na bunar. Ona pokuša
da ne gleda, ali je morala da čuje smeh muškaraca. Vedro je bilo veoma teško kada
bi se napunilo. Taman se okretala da ga odnese u Kraljevu lomaču, kada je
domaćica Amabela zgrabi za ruku. Voda se preli preko ivice i pljusnu Amabeli na
noge. „То si namerno uradila“, zakrešta žena.
„Šta hoćeš?“ Arja pokuša da se izmigolji. Amabela je bila napola luda otkako su
Hari odsekli glavu.
„Vidiš tamo?“ Amabela pokaza preko dvorišta na Piju. „Kada ovaj severnjak
padne, ti ćeš zauzeti njeno mesto.“
„Puštaj me.“ Ona pokuša da se otrgne, ali Amabela samo pojača stisak.
„А pašće i on, Harendvor ih na kraju sve baci u prašinu. Lord Tivin je sada
pobedio, vratiće se sa svom svojom silom, a onda će doći red da se kazne izdajice.
A nemoj misliti da ne znamo šta si uradila!“ Starica se nasmeja. „Mogla bih i ja da
te dohvatim. Hara je imala staru metlu, sačuvaću je za tebe. Drška je sva ispucala i
hrapava...“

Arja zamahnu vedrom. Od težine vode ono joj se okrenu u ruci, tako da ne
pogodi Amabelu u glavu kao što je htela, ali je žena ipak pusti kada voda pljusnu i
skroz je pokvasi. „Da me nisi više pipnula“, viknu Arja, „ili ću te ubiti! Sada se
gubi.“
Mokra, domaćica Amabela upre tankim prstom u odranog čoveka na grudima
Arjine tunike. „Misliš da si bezbedna s tim krvavim čovečuljkom na sisicama, ali
nisi! Lanisteri dolaze! Videćeš šta će se desiti kada stignu.“
Tri četvrtine vode bilo se prolilo na zemlju, tako da je Arja morala da se vrati
do bunara. Ako kažem lordu Boltonu šta je rekla, njena glava će biti pored
Harine pre mraka, pomisli dok je ponovo izvlačila vedro. Ali neće to uraditi.
Jednom prilikom, još dok je tamo stajalo upola manje glava, Džendri uhvati Arju
kako ih gleda. „Diviš se svom delu?“ upita.
Znala je da je besan zato što su ubili Lukana, ali to ipak nije bilo pošteno. „То je
delo Voltona Čelične Cevanice“, reče ona braneći se. „I Lakrdijaša, i lorda
Boltona.“
„А ko nam je njih dao? Ti i tvoja supa od lasice.“
Arja ga udari u ruku. „Bila je to samo vrela čorba. I ti si mrzeo ser Ejmorija.“
„Ove mrzim mnogo više. Ser Ejmori se borio za svog lorda, ali Lakrdijaši su
najamnici i prevrtljivci. Pola njih čak ni ne govori zajednički jezik. Obrednik At
voli male dečake, Kiburn se bavi crnom mađijom, a tvoj prijatelj Grizač jede
ljude.“
Najgore od svega je bilo to što nije mogla da mu kaže kako nije u pravu. Hrabri
drugari su prikupljali veći deo hrane za Harendvor, i Ruz Bolton im je dao zadatak
da pronađu preostale Lanistere. Vargo Hout ih je podelio u četiri družine, da bi
posetili što više sela. Sam je predvodio najveći odred, a ostale je poverio
najpoverljivijim kapetanima. Čula je Rordža kako se smeje dok priča kako lord
Vargo pronalazi izdajnike. Samo bi se vraćao na mesta koja je posetio ranije pod
barjakom lorda Tivina i hvatao one koji su mu tada pomagali. Mnogi su ljudi bili
kupljeni lanisterskim srebrom, tako da su se Lakrdijaši često vraćali i s kesama
novca, pored kotarica sa hlebom. „Zagonetka!“ vikao bi Šagvel veselo. „Ako jarac
lorda Boltona jede ljude koji su hranili jarca lorda Lanistera, koliko jarčeva
imamo?“
„Jednog“, reče Arja kada ju je upitao.
„Eto lasice pametne kao jarac!“ kikotala se luda.
Rordž i Grizač bili su rđavi kao i svi ostali. Kada god bi lord Bolton ručao s
posadom zamka, Arja ih je viđala s ostalima. Grizač je smrdeo kao pokvaren sir,
tako da su ga Hrabri drugari naterali da sedi u samom dnu stola, gde je mogao sam
da stenje i sikće i kida meso prstima i zubima. Njušio bi Arju kada bi prolazila, ali
ju je ipak Rordž najviše plašio. On je sedeo blizu Vernog Urzvika, ali je osećala
kako mu oči puze po njoj dok se bavi svojim poslovima.
Ponekad bi žalila što nije otišla preko Uskog mora s Džakenom H’garom. Još je

imala glupi novčić koji joj je dao, komad gvožđa ne veći od bakrenjaka i zarđao po
rubu. Na jednoj strani je nešto pisalo, čudne reči koje nije razumela. Druga je
prikazivala glavu čoveka, ali tako izlizanu da mu se crte lica nisu razaznavale.
Rekao je da je veoma vredan, ali je i to verovatno bila laž, kao i njegovo ime, pa
čak i lice. To ju je toliko razbesnelo da je bacila novčić, ali je sat potom počela da
je grize savest, tako da je otišla i ponovo ga našla, iako je bio bezvredan.
Dok je prelazila Dvorište istopljenog kamena, mučeći se s težinom vode u
vedru, razmišljala je o novčiću. „Nen“, pozva je nečiji glas. „Pusti to vedro, i dođi
da mi pomogneš.“
Elmar Frej nije bio stariji od nje, a bio je i nizak za svoj uzrast. Kotrljao je bure
s peskom preko neravnog kamena, i sav se bio zajapurio od napora. Arja ode da mu
pomogne. Zajedno odguraše bure sve do zida i opet nazad, a onda ga uspraviše.
Čula je kako se pesak meša unutra, a onda Elmar otvori poklopac i izvuče
kapuljaču od pletene žice. „Šta kažeš, je li dovoljno čista?“ Pošto je bio štitonoša
Ruza Boltona, dužnost mu je bila da gospodarov oklop bude blistav.
„Moraš da istreseš pesak. Još ima mrlja rđe. Vidiš?“ Ona pokaza. „Bolje bi ti
bilo da ponovo sve uradiš.“
„Uradi ti.“ Elmar je umeo da bude prijatan kada mu je trebala pomoć, ali bi se
kasnije uvek prisetio da je on štitonoša, a ona samo služavka. Voleo je da se hvali
kako je sin gospodara Prelaza, ne bratanac ili kopile ili unuk, već zakoniti sin, i da
će se zbog toga oženiti princezom.
Arju nije bilo briga za njegove dragocene princeze, i nije volela da joj on
naređuje. „Moram da donesem gospodaru vodu za lavor. On je u ložnici, stavljaju
mu pijavice. Ne obične crne pijavice, već velike blede.“
Elmarove oči raširiše se kao dva tvrdo kuvana jajeta. Pijavice su ga užasavale,
posebno velike blede, koje su izgledale kao pihtije sve dok se ne bi napunile
krvlju. „Zaboravio sam, previše si mršava da bi gurala ovako teško bure.“
„Zaboravila sam, ti si glup.“ Arja diže vedro. „Možda i tebi trebaju pijavice. Na
Vratu ima pijavica velikih kao svinje.“ I ostavi ga s njegovim buretom.
Lordova ložnica bila je prepuna ljudi kada ona uđe. Tu je bio Kiburn, i mračni
Volton u verižnjači i čeličnim štitnicima za cevanice, kao i desetak Freja, sve
braća, polubraća i rođaci. Ruz Bolton ležao je na krevetu, nag. Pijavice su mu
visile s unutrašnjih strana ruku i nogu i prekrivale mu blede grudi, dugačka prozirna
stvorenja koja su postajala svetlucavo ružičasta dok su se hranila. Bolton na njih
nije obraćao više pažnje nego na Arju.
„Ne smemo dozvoliti lordu Tivinu da nas okruži ovde u Harendvoru“, govorio
je ser Enis Frej dok je Arja punila lavor. Sivi pogrbljeni div od čoveka
vodnjikavih crvenih očiju i ogromnih čvornovatih ruku, ser Enis, doveo je hiljadu i
po Frejevih mačeva na jug, u Harendvor, ali se često činilo da nije u stanju da
zapoveda ni sopstvenoj braći. „Zamak je toliko velik da za odbranu treba čitava
vojska, a kada nas jednom opsednu, nećemo imati čime vojsku da hranimo. Niti ima

nade da ćemo sakupiti dovoljno zaliha. Zemlja je pretvorena u pepeo, sela su
prepuštena vukovima, letina je spaljena ili ukradena. Jesen je stigla, hrane nema u
skladištima, a ništa nije posejano. Živimo od onoga što sakupimo, a ako nam
Lanisteri to uskrate, za mesec dana ćemo morati da pređemo na pacove i kožu od
cipela.“
„Ne nameravam da me ovde opsednu.“ Glas Ruza Boltona bio je tako tih da su
se ljudi naprezali da ga čuju, i stoga mu je u odajama uvek vladala čudna tišina.
„Šta onda?“ hteo je da zna ser Džared Frej, suv, proćelav i rošav. „Zar je
pobeda toliko opila Edmura Tulija da sad namerava da stupi u otvorenu bitku s
lordom Tivinom?“
Ako to uradi, pobediće ih, pomisli Arja. Pobediće ih, kao na Crvenom kraku,
videćete. Neprimetno, ona priđe i stade kraj Kiburna.
„Lord Tivin je mnogo milja odavde“, reče Bolton mirno. „Ima mnogo posla u
Kraljevoj Luci. Neće skoro krenuti za Harendvor.“
Ser Enis tvrdoglavo odmahnu glavom. „Ti ne poznaješ Lanistere kao mi, moj
gospodaru. I kralj Stanis je mislio da je lord Tivin hiljadu liga daleko, i to mu je
smrsilo konce.“
Bledi čovek u krevetu blago se osmehnu, dok su se pijavice hranile njegovom
krvlju. „Ја nisam čovek kome će neko smrsiti konce, ser.“
„Čаk i ako Brzorečje sakupi svu svoju snagu i Mladi Vuk se probije sa zapada,
kako možemo da se nadamo da ćemo biti jednako brojni kao lord Tivin? Kada bude
došao, vodiče daleko veću silu nego što je imao na Zelenom kraku. Podsećam te da
Visoki Sad sada stoji uz Džofrija!“
„Nisam zaboravio.“
„Jednom sam bio sužanj lorda Tivina“, reče ser Hostin, plećat čovek četvrtastog
lica, za koga se pričalo da je najsnažniji Frej. „Ne želim da ponovo uživam u
lanisterskoj gostoljubivosti.“
Ser Haris Haj, koji je bio Frej po majci, žustro zaklima glavom. „Ako je lord
Tivin mogao da pobedi prekaljenog čoveka poput Stanisa Barateona, kakvi su
izgledi našeg dečaka kralja?“ On se osvrnu i pogledom potraži podršku od braće i
rođaka, i nekolicina promrmlja da se slaže.
„Neko mora imati hrabrosti da to izrekne“, reče ser Hostin. „Rat je izgubljen.
Moramo naterati kralja Roba da to shvati.“
Ruz Bolton ih je proučavao bledim očima. „Kralj je pobedio Lanistere svaki put
kada se s njima sreo u bici.“
„Izgubio je Sever“, bio je uporan Hostin Frej. „Izgubio je Zimovrel! Braća su
mu mrtva...“
Na tren Arja zaboravi da diše. Mrtvi? Bren i Rikon, mrtvi? Šta to on hoće da
kaže? Šta to govori o Zimovrelu, Džofri nikada ne bi mogao da zauzme Zimovrel,
Rob mu to ne bi dozvolio. Onda se priseti da Rob nije u Zimovrelu. Bio je daleko
na zapadu, a Bren je bio bogalj, a Rikonu su bile samo četiri godine. Bila joj je

potrebna sva snaga da ostane mirna i tiha kao što ju je Sirio Forel učio, da stoji tu
kao komad nameštaja. Oseti kako joj suze naviru na oči, i snagom volje ih potisnu.
To nije istina, to ne može biti istina, to je samo nekakva lanisterska laž.
„Da je Stanis pobedio, sve bi možda bilo drugačije“, reče Ronel Rečni setno.
On je bio jedno od kopiladi lorda Valdera.
„Stanis je izgubio“, reče ser Hostin jednostavno. „Naše želje tu činjenicu neće
promeniti. Kralj Rob mora da sklopi mir s Lanisterima. Mora skinuti krunu i saviti
koleno, koliko god mu to ne bilo pravo.“
„А ko će to da mu kaže?“ Ruz Bolton se osmehnu. „Lepo je imati toliko hrabre
braće u ovako nemirna vremena. Razmisliću o onome što ste mi rekli.“
Njegov osmeh značio je otpuštanje. Freji izrekoše učtivosti i izađoše, ostavivši
samo Kiburna, Voltona Čeličnu Cevanicu i Arju. Lord Bolton je pozva bliže.
„Dovoljno sam iskrvavljen. Nen, možeš ukloniti pijavice.“
„Odmah, moj gospodaru.“ Nije valjalo dozvoliti Ruzu Boltonu da ponavlja
naređenja. Arja požele da ga upita šta je ser Hostin hteo da kaže o Zimovrelu, ali
se nije usuđivala. Pitaću Elmara, pomisli. Elmar će mi reći. Pijavice su se sporo
migoljile pod njenim prstima dok ih je pažljivo sakupljala s lordove kože, bleda
tela bila su im vlažna na dodir i nabrekla od krvi. To su samo pijavice, podseti ona
sebe. Ako stegnem pesnicu, pući će mi pod prstima.
„Stiglo je pismo od tvoje gospe supruge.“ Kiburn iz rukava izvuče svitak
pergamenta. Mada je nosio meštarsku odoru, oko vrata nije imao lanac; šaputalo se
da je ostao bez njega zbog bavljenja mrtvačkom mađijom.
„Možeš da ga pročitaš“, reče Bolton.
Ledi Valda je skoro svakog dana pisala iz Blizanaca, ali su sva pisma bila ista.
„Molim se za tebe ujutro, u podne i uveče, moj mili lorde“, pisala je, „i brojim
dane do trenutka kada ćeš ponovo deliti sa mnom postelju. Brzo mi se vrati, i daću
ti puno sinova da zauzmu mesto tvog dragog Domerika i vladaju Užasnikom nakon
tebe.“ Arja vide sliku punačke ružičaste bebe u kolevci, prekrivene punačkim
ružičastim pijavicama.
Ona donese lordu Boltonu vlažnu krpu da obriše svoje meko ćosavo telo. „Hoću
da pošaljem pismo“, reče ovaj bivšem meštru.
„Ledi Valdi?“
„Ser Helmanu Tolhartu.“
Jahač od ser Helmana stigao je pre dva dana. Tolhartovi ljudi zauzeli su zamak
Derija, prihvativši, nakon kratke opsade, predaju lanisterske posade.
„Reci mu da zarobljenike pobije, a zamak spali, po kraljevom naređenju. Onda
će se pridružiti Robetu Gloveru i krenuti istočno prema Senodolu. To su bogate
zemlje, i rat jedva da ih je i takao. Vreme je da ga osete. Glover je izgubio zamak,
a Tolhart sina. Nek na Senodolu iskale svoj bes.“
„Pripremiću poruku za tvoj pečat, moj gospodaru.“
Arji je bilo drago što je čula da će zamak Derija biti spaljen. Tamo su je doveli

kada su je uhvatili nakon tuče s Džofrijem, i tamo je kraljica naterala oca da ubije
Sansinu vučicu. I zaslužuje da gori. Ona požele da se Robet Glover i ser Helman
Tolhart vrate u Harendvor; prebrzo su otišli, pre nego što je stigla da odluči da li
da im poveri svoju tajnu.
„Danas ću ići u lov“, najavi Ruz Bolton dok mu je Kiburn pomagao da obuče
postavljen prsluk.
„Da li je to bezbedno, moj gospodaru?“ upita Kiburn. „Pre samo tri dana, ljude
obrednika Ata napali su vukovi. Ušli su pravo u njihov logor, ni pet koraka od
vatre, i ubili dva konja.“
„Vukove i nameravam da lovim. Noću od zavijanja ne mogu oka da sklopim.“
Bolton pripasa kaiš, pa podesi mač i bodež. „Priča se da su nekada jezovuci lutali
Severom u velikim čoporima, po stotinu i više njih, i nisu se bojali ni ljudi ni
mamuta, ali to je bilo davno, i u dalekoj zemlji. Čudno je što su se obični južnjački
vukovi toliko osmelili.“
„Užasna vremena rađaju užasne stvorove, moj gospodaru.“
Bolton otkri zube. Bilo je to nešto možda nalik na osmeh. „Zar su ova vremena
toliko užasna, meštre?“
„Leto je za nama, a u kraljevstvu ima četiri kralja.“
„Jedan kralj može biti užasan, ali četvorica?“ On slegnu ramenima. „Nen, moj
krzneni plašt.“ Ona mu ga donese. „Moje odaje će biti čiste i uredne kada se
vratim“, reče joj dok se ogrtao. „I postaraj se za ledi Valdino pismo.“
„Biće tvoja volja, moj gospodaru.“
Lord i meštar izađoše ni ne pogledavši je. Kada odoše, Arja uze pismo, odnese
ga do kamina i žaračem prodžara vatru da je rasplamsa. Posmatrala je pergament
kako se uvija, tamni i bukti. Ako su Lanisteri naudili Brenu i Rikonu, Rob će ih
sve pobiti. On nikada neće saviti koleno, nikada, nikada, nikada. On se ne boji
nikoga od njih. Pramenovi dima uzviše se u odžak. Arja čučnu kraj vatre, gledajući
ih kako se dižu kroz veo vrelih suza. Ako je Zimovrel stvarno pao, da li je ovo
sada moj dom ? Da li sam i dalje Arja, ili ću zauvek biti samo služavka Nen?
Sledećih nekoliko sati provela je u spremanju lordovih odaja. Počistila je stare
rogozine i prostrla nove, mirišljave, zapalila novu vatru u kaminu, promenila
posteljinu i istresla dušek, ispraznila nokšire niz rupu u zidu a zatim ih oribala,
odnela naramak prljave odeće praljama i donela iz kuhinje zdelu hrskavih jesenjih
krušaka. Kada je završila s ložnicom, spustila se niz stepenice i ponovila sve to i u
velikoj odaji, prostranoj sobi punoj promaje, većoj od mnogih dvorana u manjim
zamkovima. Sveće su bile sasvim dogorele, tako da ih je zamenila. Pod prozorom
se nalazio ogroman sto od hrastovine, za kojim je lord pisao svoja pisma. Ona
naslaga knjige, promeni sveće, poređa pera i mastionice i pečatni vosak.
Preko hartija je ležala velika iskrzana ovčja koža. Arja poče da je svija, kada
joj boje privukoše pogled: plava za jezera i reke, crvene tačke gde su se mogli naći
gradovi i zamkovi, zelena za šume. Ona je razvi. ZEMLJE TROZUPCA, pisalo je

krasnopisom ispod mape. Crtež je prikazivao sve od Vrata do Crnobujice. Eno
Harendvora, na vrhu velikog jezera, shvati ona, ali gde je Brzorečje? Onda ga
ugleda. Nije daleko...
Još je bilo rano popodne kada je završila, tako da Arja ode u bogošumu. Kao
peharnici lorda Boltona dužnosti su joj bile lakše nego pod Vizom, pa čak i
Crvenookim, mada je morala da se oblači kao paž i kupa se češće nego što joj se
sviđalo. Lov će potrajati još mnogo sati, tako da je imala malo vremena za vežbu.
Mlatila je po brezovim granama, sve dok oštri vrh slomljene metle nije postao
zelen i lepljiv. „Ser Gregor“, dahtala je. „Dansen, Poliver, Srculence Raf.“
Okretala se i skakala, i održavala ravnotežu na petama, jureći tamo-amo,
razbacujući šišarke na sve strane. „Golicač!“ viknu jednom. „Pseto!“ sledeći put.
„Ser Ilin, ser Merin, kraljica Sersei.“ Pred njom se ukaza stablo hrasta, i ona skoči
da u njega zarije oštricu, stenjući: „Džofri, Džofri, Džofri.“ Sunčeva svetlost koja
se probijala kroz krošnje šarala joj je ruke i noge. Kada stade, kožu joj je
prekrivala koprena znoja. Beše odrala desni taban, tako da je stala na jednoj nozi
pred drvetom srcem i digla mač na pozdrav. „Valar morgulis“, reče starim
bogovima Severa. Dopadao joj se zvuk tih reči.
Dok je prelazila dvorište idući ka kupatilu, ugleda gavrana kako kruži ka svojoj
kuli i zapita se odakle dolazi i kakvu poruku nosi. Možda je od Roba, došao je da
javi kako ono za Brena i Rikona nije istina. Ona zagrize usnu, nadajući se. Da
imam krila, odletela bih u Zimovrel i sama videla. A ako jeste, samo bih odletela,
vinula se dalje od meseca i sjajnih zvezda, i videla sve ono iz priča Stare Nen,
zmajeve i morska čudovišta i Titana iz Bravosa, i možda se više nikada ne bih
vratila, osim ako bih htela.
Lovačka družina vratila se u predvečerje s devet mrtvih vukova. Sedmoro su bili
odrasli, velike sivosmeđe zveri, divlje i snažne, a samrtničko režanje beše im
otkrilo dugačke žute zube. Ali su preostala dva bili tek štenci. Lord Bolton naredi
da se od krzna sašije prekrivač za njegovu postelju. „Mladunci još imaju to meko
krzno, moj gospodaru“, reče jedan od njegovih ljudi. „Napraviću ti lep topao par
rukavica.“
Bolton diže pogled ka barjacima razigranim iznad kapijskih kula. „Kao što nas
Starkovi često podsećaju, zima dolazi. Uradi tako.“ Kada vide da Arja gleda, reče:
„Nen, hoću vrč vrelog kuvanog vina, u šumi je bilo hladno. Postaraj se da se ne
ohladi. Raspoložen sam da večeram sam. Ječmeni hleb, maslac i veprovinu.“
„Smesta, moj gospodaru.“ To je uvek bio najbolji odgovor.
Pituljica je pravio ovsene kolačiće kada je ušla u kuhinju. Tri druga kuvara
čistila su ribu, dok je kuhinjski momak okretao vepra na ražnju. „Moj gospodar želi
večeru, i vrelog kuvanog vina uz nju“, objavi Arja, „i neće da bude hladna.“ Jedan
kuvar opra ruke, pa izvadi kazanče i napuni ga teškim, slatkim crnim vinom.
Pituljici rekoše da naspe začina dok se vino grejalo. Arja priđe da pomogne.
„Mogu i sam“, reče on mrzovoljno. „Ne trebaš mi ti da mi pokažeš kako se kuva

vino.“
I on me mrzi, ili me se boji. Ona se povuče, više tužna nego besna. Kada je
hrana bila spremna, kuvari je pokriše srebrnim zvonom i zamotaše vrč u debeli
peškir, da se ne ohladi. Napolju se spuštao mrak. Na zidinama su vrane mrmljale
oko glava kao dvorani oko kralja. Jedan stražar joj otvori vrata Kraljeve lomače.
„Nadam se da to nije čorba od lasice“, našali se on.
Ruz Bolton je sedeo kraj kamina i čitao debelu, u kožu uvezanu knjigu. „Upali
nekoliko sveća“, naredi dok je okretao stranu. „Postaje mračno.“
Ona mu stavi hranu kraj lakta i posluša ga, ispunivši sobu treperavim svetlom i
mirisom karanfilića. Bolton prstom okrenu još nekoliko strana, pa zatvori knjigu i
pažljivo je stavi u vatru. Gledao je kako je plamen proždire, blede oči blistale su
mu od odsjaja vatre. Stara suva koža naglo buknu, a žute stranice okretale su se dok
su gorele, kao da ih lista neki duh. „Noćas mi više nećeš trebati“, reče on, ne
pogledavši je.
Trebalo je da ode, tiho kao miš, ali je nešto zadrža. „Moj gospodaru“, upita, „da
li ćeš me povesti sa sobom kada kreneš iz Harendvora?“
On se okrenu da je pogleda, a iz očiju mu se videlo da je začuđen, kao da mu se
upravo obratila njegova večera. „Da li sam ti dao dozvolu da mi postavljaš pitanja,
Nen?“
„Ne, moj gospodaru.“ Ona obori pogled.
„Onda nije trebalo da govoriš. Zar ne?“
„Nije. Moj gospodaru.“
Na tren je izgledao kao da mu je to zabavno. „Odgovoriću ti, samo ovaj put.
Nameravam da predam Harendvor lordu Vargu kada se vratim na sever. Ti ćeš
ostati ovde, s njim.“
„Ali ja ne...“ poče ona.
On je preseče. „Nemam običaj da dozvoljavam slugama da me ispituju, Nen.
Moram li da ti iščupam jezik?“
Znala je da bi on to uradio, jednako lako kao što bi drugi čovek ćušnuo psa. „Ne,
moj gospodaru.“
„Onda te više neću čuti?“
„Nećeš, moj gospodaru.“
„Idi sada. Zaboraviću na ovu drskost.“
Arja ode, ali ne u krevet. Kada izađe u tamu dvorišta, stražar na vratima joj
klimnu glavom i reče: „Oluja dolazi. Osećaš miris u vazduhu?“ Vetar je duvao u
naletima, izvijajući plamenove baklji na zidinama. Na putu za bogošumu, ona prođe
kraj Jecajuće kule, gde je nekada živela u strahu od Viza. Freji su je nakon pada
Harendvora uzeli za sebe. Čula je kako kroz prozor dopiru besni glasovi, mnogo
ljudi govorilo je uglas, ili se svađalo. Elmar je sedeo na stepenicama pred vratima,
sam.
„Šta nije u redu?“ upita Arja kada vide kako mu na obrazima sijaju suze.

„Moja princeza“, projeca on. „Obeščašćeni smo, kaže Enis. Stigla je ptica iz
Blizanaca. Moj gospodar otac kaže da ću morati da se oženim nekom drugom, ili
postanem obrednik.“
Glupa princeza, pomisli ona, to nije razlog za plač. „Moja braća su možda
mrtva“, poveri se ona.
Elmar je prezrivo pogleda. „Koga briga za služavkinu braću.“
Jedva se suzdržala da ga ne udari kada je to rekao. „Nadam se da će ti princeza
umreti“, reče, pa pobeže pre nego što je mogao da je uhvati.
U bogošumi nađe svoj drveni mač gde ga je i ostavila, i odnese ga do drveta
srca. Tamo kleknu. Crveno lišće zašuška. Crvene oči zagledaše se u nju. Oči
bogova. „Recite mi šta da radim, vi bogovi“, molila se.
Jedan dugačak trenutak nije bilo zvukova sem vetra i vode, i šuštanja lišća i
grana. A onda, negde daleko, daleko, iza bogošume i ukletih kula i čudovišnih
kamenih zidina Harendvora, negde iz dalekog sveta, dopre dugačko samotno
zavijanje vuka. Arja se naježi, i na tren joj se zavrte u glavi. I tada, jedva čujno,
kao da ču očev glas. „Kada snegovi padnu i beli vetrovi zaduvaju, usamljeni vuk
umire, ali čopor opstaje“, reče on.
„Ali čopora nema“, prošapta ona stražariki. Bren i Rikon su mrtvi, Lanisteri
drže Sansu, Džon je otišao na Zid. „Čak ni ja više nisam ja, sada sam Nen.“
„Ti si Arja od Zimovrela, kći Severa. Rekla si mi da možeš biti snažna. U tebi
teče vučja krv.“
„Vučja krv.“ Arja se sada priseti. „Biću snažna kao Rob. Rekla sam da hoću.“
Tad duboko udahnu, a onda diže dršku metle obema rukama i uz snažan prasak je
prelomi preko kolena, pa zatim baci komade u stranu. Ja sam jezovuk, i dosta mi je
drvenih zuba.
Te noći je ležala u svom uzanom krevetu na oštroj slami, slušajući glasove živih
i mrtvih kako šapuću i raspravljaju se dok je čekala da izađe mesec. Bili su to
jedini glasovi kojima je sada verovala. Čula je zvuk sopstvenog daha, kao i
vukove, sada velik čopor. Bliži su od onoga koga sam čula u bogošumi, pomisli
ona. Zovu me.
Naposletku kliznu ispod ćebeta, navuče tuniku i bosonoga se odšunja niz
stepenice. Ruz Bolton je bio oprezan čovek, i ulaz u Kraljevu lomaču čuvali su u
svako doba dana i noći, tako da je morala da šmugne kroz uski podrumski prozor.
Dvorište je bilo mirno, veliki zamak izgubljen u ukletim snovima. Nad njim, vetar
je zavijao kroz Jecajuću kulu.
U kovačnici ona nađe vatre zamrle, i vrata zatvorena i zabravljena. Uspuza se
kroz prozor, kao što je i pre radila. Džendri je delio dušek s dvojicom drugih
kovačkih šegrta. Dugo je čučala na tavanu, sve dok joj se oči dovoljno ne privikoše
na tamu, kako bi bila sigurna da je on onaj sa strane. Onda mu stavi ruku na usta i
uštinu ga. Oči mu se otvoriše. Sigurno nije bio duboko usnuo. „Molim te“, prošapta
ona. Pa mu skloni ruku s usta i pokaza.

Na tren joj se činilo da nije shvatio, ali onda i on kliznu ispod ćebadi. Nag,
pređe sobu, navuče široku tuniku od grubog sukna, i siđe s tavana za njom. Ostali
spavači nisu se pomerali. „Šta sada hoćeš?“ reče Džendri tiho i besno.
„Mač.“
„Crnopalac drži sva sečiva pod ključem, sto puta sam ti to rekao. Treba ti za
lorda Pijavicu?“
„Za mene. Slomi katanac čekićem.“
„Slomiće mi ruku“, progunđa on. „Ili nešto još gore.“
„Neće, ako pobegneš sa mnom.“
„Ako pobegneš, uhvatiće te i ubiti.“
„Tebi će biti gore. Lord Bolton daje Harendvor Krvavim lakrdijašima, sam mi
je rekao.“
Džendri skloni crnu kosu iz očiju. „Ра?“
Ona ga pogleda pravo u oči, bez straha. „Ра, kada Vargo Hout bude lord, odseći
će stopala svim slugama, da ne bi bežali. I kovačima, takođe.“
„То je samo priča“, reče on prezrivo.
„Ne, istina je, čula sam lorda Varga kada je to rekao“, slaga ona. „Svima će
odseći po stopalo. Levo. Idi u kuhinju i probudi Pituljicu. Tebe će poslušati.
Trebaće nam hleb, ili ovseni kolačići, ili nešto tako. Ti nabavi mačeve, ja ću konje.
Naći ćemo se kod male kapije u istočnom zidu, iza Kule duhova. Tamo niko nikada
ne dolazi.“
„Znam tu kapiju. Čuvaju je stražari, isto kao i ostale.“
„Ра? Nećeš zaboraviti mačeve?“
„Nisam rekao da idem.“
„Nisi. Ali ako pođeš, nećeš zaboraviti mačeve?“
On se namršti. „Neću“, reče naposletku. „Valjda neću.“
Arja se vrati u Kraljevu lomaču istim putem kojim je i izašla, i odšunja se uz
zavojito stepenište osluškujući korake. U svojoj ćeliji, skinu se do gole kože i
pažljivo se odenu u dva sloja rublja, tople čarape i najčistiju tuniku. Bila je to
livreja lorda Boltona. Na grudima je bio zašiven njegov grb, odrani čovek
Užasnika. Potom zaveza cipele, prebaci vuneni plašt preko mršavih ramena i
zakopča ga pod grlom. Tiha kao senka, krenu natrag niz stepenice. Pred lordovim
odajama zastade da oslušne kod vrata, lagano ih gurnuvši kada ču samo tišinu.
Mapa od ovčje kože bila je na stolu, kraj ostatka Boltonove večere. Ona je tesno
smota i zadenu za pojas. Na stolu beše ostavio bodež, te ona uze i njega, za slučaj
da Džendrija izda hrabrost.
Konj tiho zanjišta kada je kliznula u mračnu štalu. Svi konjušari su spavali. Ona
jednog ćušnu nogom, a on se pospano diže i reče, „А? Šta je?“
„Lordu Boltonu trebaju tri osedlana konja.“
Momak ustade, tresući slamu iz kose. „U ovo doba? Konje, kažeš? Trepćući

pogleda grb na njenoj tunici. „Šta će mu konji, po mraku?“
„Lord Bolton nema običaj da dozvoljava slugama da ga ispituju.“ Ona prekrsti
ruke.
Stalski momak je još gledao odranog čoveka. Znao je šta on znači. „Tri, kažeš?“
„Jedan, dva, tri. Konji za lov. Hitri i sigurnog koraka.“ Arja mu pomože oko
uzda i sedala, tako da nije morao da budi ostale. Nadala se da ga posle neće
kazniti, mada je znala da verovatno hoće.
Najgore je bilo kada je morala da provede konje kroz zamak. Držala se senke
unutrašnjeg zida gde god je mogla, tako da su stražari koji su hodali po zidinama
morali da pogledaju pravo ispod sebe da bi je videli. Pa šta i ako pogledaju? Ja
sam lična pekarnica mog lorda. Bila je ledena, vlažna jesenja noć. Oblaci su
nailazili sa zapada, skrivajući zvezde, a Jecajuća kula žalobno je zavijala sa
svakim naletom vetra. Miriše na kišu. Arja nije znala da li će to pomoći ili odmoći
njihovom bekstvu.
Niko je nije video, a ni ona nije videla nikoga, sem sivo-bele mačke što se
verala po zidu oko bogošume. Ona zastade i frknu na Arju, probudivši joj
uspomene na Crvenu tvrđavu, i njenog oca, i Sirija Forela. „Mogu da te uhvatim
ako hoću“, reče joj Arja tiho, „ali moram da idem, maco.“ Mačka ponovo frknu i
pobeže.
Kula duhova bila je najruševnija od svih pet čudovišnih tornjeva. Stajala je
mračna i pusta iza ostatka srušenog obredišta u koje su poslednjih tri stotine godina
na molitvu dolazili samo pacovi. Tu je čekala da vidi hoće li Džendri i Pituljica
doći. Činilo joj se da dugo čeka. Konji su štrpkali korov što je rastao između
slomljenog kamenja, dok su oblaci gutali poslednje zvezde. Arja izvadi bodež i
naoštri ga, tek da bi se nečim zanimala. Dugački glatki pokreti, kao što ju je Sirio
učio. Zvuk je umiri.
Čula ih je kako dolaze dugo pre no što ih je videla. Pituljica je teško disao, i
jednom se sapleo u mraku, ogulivši cevanicu, i prokleo dovoljno glasno da probudi
pola Harendvora. Džendri je bio tiši, ali su mačevi koje je nosio zveckali. „Evo
me.“ Ona ustade. „Budite tihi, inače će nas čuti.“
Momci nađoše put do nje kroz prevrnuto kamenje. Ona vide da Džendri ispod
plašta nosi nauljenu verižnjaču, i da mu je preko leđa prebačen kovački čekić.
Pituljičino okruglo rumeno lice virilo je ispod kapuljače. U desnoj ruci mu je visio
džak hleba, a pod levom miškom je držao kotur sira. „Na toj kapiji stoji stražar“,
reče Džendri tiho. „Rekao sam ti da će biti tu.“ „Ostanite ovde s konjima“, reče
Arja. „Ја ću ga se otarasiti. Dođite kada vas pozovem.“
Džendri klimnu glavom. Pituljica kaza: „Zahukći kao sova kad budeš htela da
dođemo.“
„Ја nisam sova“, reče Arja. „Ја sam vučica. Zavijaću.“
Sama, ona kliznu kroz senke Kule duhova. Hodala je brzo, da izmakne svom
strahu, i činilo joj se kao da kraj nje stupaju Sirio Forel, i Joren, i Džaken H’gar, i

Džon Snežni. Nije ponela mač koji joj je Džendri doneo, još ne. Za ovo će bodež
biti bolji. Bio je dobar i oštar. Ta kapija bila je najmanja u Harendvora, uzana
vrata od čvrste hrastovine, prekrivena gvozdenim zakivcima, usađena u sam ugao
zida ispod odbrambene kule. Čuvao ju je samo jedan čovek. Ali je znala da će biti
stražara i gore u toj kuli, a da će dragi u blizini hodati po zidu. Šta god da se desi,
mora biti tiha kao senka. On ne sme ni glasa da pusti. Počeše da promiču kapi
kiše. Ona oseti kako joj jedna pade na čelo i lagano skliznu niz nos.
Nije pokušala da se sakrije, već je prišla stražara otvoreno, kao da ju je poslao
lord Bolton lično. On ju je gledao kako prilazi, pitajući se šta paž tu traži usred
noći. Kada se približi, vide da je on severnjak, veoma visok i mršav, skupljen pod
otrcanim krznenim plaštom. To je bilo loše. Freja ili nekog od Hrabrih drugara
možda je i mogla da prevari, ali su ljudi iz Užasnika služili Ruza Boltona čitavog
života, i poznavali su ga bolje od nje. Ako mu kažem da sam Arja Stark i naredim
mu da se skloni... Ne, nije se usuđivala. On je bio severnjak, ali ne čovek
Zimovrela. Pripadao je Ruzu Boltonu.
Kada stiže do njega, raširi plašt tako da on može da vidi odranog čoveka na
njenim grudima. „Šalje me lord Bolton.“
„U ovo doba? Zašto?“
Videla je svetlucanje čelika pod krznom, i nije znala da li je dovoljno snažna da
zarije bodež kroz verižnjaču. Grlo, moram da ciljam u grlo, ali on je previsok,
nikada ga neću dohvatiti. Na tren nije znala šta da kaže. Na tren je ponovo bila
mala devojčica, preplašena, i kiša na licu ličila joj je na suze.
„Rekao mi je da svim stražarima dam po srebrnjak, zato što ga dobro služe.“
Reči dođoše same od sebe.
„Srebrnjak, kažeš?“ Nije joj verovao, ali je želeo da veruje; ipak je srebro bilo
srebro. „Onda ga daj’vamo.“
Prsti joj potražiše ispod tunike i nađoše novčić koji joj je dao Džaken. U mraku
gvožđe može da liči na potamnelo srebro. Ona ga pruži... i pusti da joj sklizne kroz
prste.
Tiho je proklevši, čovek se spusti na koleno da potraži novčić na zemlji, i
njegov vrat se ukaza tik pred njom. Arja isuka bodež i pređe mu njime preko grla,
glatko kao letnja svila. Vreo mlaz krvi obli joj ruke. On pokuša da vikne, ali su mu
usta bila puna krvi.
„Valar morgulis“, prošapta ona dok je umirao.
Kada je prestao da se kreće, ona podiže novčić. Napolju, s druge strane
harendvorskih zidina, vuk stade da zavija, glasno i otegnuto. Ona diže prečagu,
stavi je u stranu, i otvori teška hrastova vrata. Kada Pituljica i Džendri stigoše s
konjima, kiša je već žestoko padala. „Ubila si ga“, prodahta Pituljica.
„Šta si mislio da ću da uradim?“ Prsti su joj bili lepljivi od krvi, a kobila joj se
od tog mirisa uznemirila. Nije važno, pomisli, skočivši u sedlo. Kiša će ih oprati.

SANSA
Prestona dvorana bila je okean dragulja, krzna i svetlih tkanina. Gospodari i
gospe ispunjavali su zadnji deo odaje: stajali su pod visokim prozorima gurajući se
za mesto, kao ribarske žene na doku.
Džofrijevi dvorani potrudili su se da tog dana nadmaše jedan drugoga. Džalabar
Kso bio je sav u perju, tako fantastičnom i neobičnom, da se činilo kao da će
svakog trenutka poleteti. Prvoobrednikova kristalna kruna bacala je duge kroz
vazduh svaki put kada bi pomerio glavu. Za većničkim stolom, kraljica Sersei
svetlucala je u haljini od zlatnog platna prošaranoj tamnocrvenim somotom, dok se
kraj nje Varis ulagivao i smejuljio u ljubičastom brokatu. Mesečev Dečak i ser
Dontos nosili su nove šarene odore, čiste kao prolećno jutro. Čak su i ledi Tanda i
njene kćeri izgledale lepo u istovetnim haljinama od tirkizne svile i crvenog krzna,
a lord Džajlz je kašljao u grimiznu svilu obrubljenu zlatnom čipkom. Kralj Džofri
sedeo je iznad svih, okružen sečivima i bodljama Gvozdenog prestola. Bio je u
teškoj grimiznoj svili, crnog ogrtača prekrivenog rubinima, s teškom zlatnom
krunom na glavi.
Protnuvši se kroz gusto zbijene vitezove, štitonoše i bogate građane, Sansa stiže
u prvi red galerije baš kada fanfare najaviše dolazak lorda Tivina Lanistera.
On projaha čitavom dvoranom na svom ratnom konju i sjaha pred Gvozdenim
prestolom. Sansa nikada ranije nije videla takav oklop; sav od uglačanog crvenog
čelika, sa zlatnim vijugavim intarzijama i ukrasima. Toke su mu bile sunca,
razjareni lav na kacigi imao je oči od rubina, a lavice na ramenima držale su zlatan
plašt toliko dugačak i težak da je prekrivao sapi njegovog jurišnog pastuva. Čak je
i oklop konja bio pozlaćen, a prekrivač mu je bio od svetlucave grimizne svile
ukrašene lanisterskim lavom.
Gospodar Livačke stene bio je tako veličanstvena pojava da se Sansa zaprepasti
kada mu konj istovari gomilu balege pred samim podnožjem prestola. Džofri je
morao oprezno da je obiđe dok je silazio da zagrli dedu i proglasi ga za Spasioca
grada. Sansa prekri usta da sakrije nervozan osmeh.
Džof nadugačko i naširoko uputi poziv dedi da preuzme upravljanje
kraljevstvom, i lord Tivin svečano prihvati tu odgovornost, „sve dok veličanstvo
ne stasa“. Onda mu štitonoše skinuše oklop, a Džof mu stavi desničin lanac oko
vrata. Lord Tivin sede za većnički sto kraj kraljice. Nakon što konja odvedoše, a
njegovu zaostavštinu počistiše, Sersei klimanjem glave dade znak da se ceremonija
nastavi.
Fanfare bronzanih truba pozdravljale su redom sve junake kako su stupali kroz
velika vrata od hrastovine. Najavljivači su izvikivali imena i podvige da ih svi
čuju, i plemeniti vitezovi i visokorođene gospe klicali su žestoko, kao secikese na
borbi petlova. Počasno mesto dadoše Mejsu Tirelu, gospodaru Visokog Sada. On

je nekada bio snažan čovek ali se sada ugojio, mada je i dalje bio naočit. Pratili su
ga sinovi: ser Loras i njegov stariji brat ser Garlan Smeli. Bili su istovetno
obučeni, u zeleni somot obrubljen samurovinom.
Kralj je ponovo sišao s prestola da ih pozdravi, što je bila velika počast.
Svakom je oko vrata stavio lanac od zlatnih ruža sa kojeg je visio zlatni disk s
lanisterskim lavom od rubina.
„Ruže uz lava, kao što moć Visokog Sada stoji uz kraljevstvo,“ objavio je
Džofri. „Ako postoji bilo šta što od mene želite, recite i vaše je.“
A sada... pomisli Sansa.
„Veličanstvo“, reče ser Loras, „molim za čast da služim u tvojoj Kraljevskoj
gardi i štitim te od neprijatelja.“
Džofri podiže Viteza od Cveća na noge i poljubi ga u obraz. „Biće tako, brate.“
Lord Tirel obori glavu. „Nema veće radosti nego služiti kraljevsko veličanstvo.
Ako budeš smatrao da sam vredan mesta u tvom kraljevskom Veću, nećeš naći
čoveka vernijeg i iskrenijeg.“
Džof položi šaku na rame lorda Tirela, i poljubi ga kada ovaj ustade. „Želja ti je
ispunjena.“
Ser Garlan Tirel, pet godina stariji od ser Lorasa, bio je veoma nalik svom
čuvenijem bratu, samo viši, i bradat. Bio je širi u grudima i ramenima, no mada mu
je lice bilo dovoljno privlačno, nedostajala mu je ser Lorasova lepota od koje je
stajao dah. „Veličanstvo“, reče Garlan kada mu kralj priđe, „imam sestru devicu,
Margeri, radost naše kuće. Bila je udata za Renlija Barateona, kao što znaš, ali je
lord Renli otišao u rat pre nego što je mogao da ispuni svoje bračne dužnosti, tako
da je ostala nevina. Margeri je čula priče o tvojoj mudrosti, hrabrosti i viteštvu, i
zavolela te je izdaleka. Preklinjem te da je pozoveš, da je uzmeš za ženu, i spojiš
svoju kuću s mojom za sva vremena.“
Kralj Džofri je glumio iznenađenje. „Ser Garlane, lepota tvoje sestre čuvena je u
svih sedam kraljevstava, ali sam ja obećan drugoj. Kralj mora da drži reč.“
Kraljica Sersei ustade, praćena šuštanjem haljina. „Veličanstvo, po proceni tvog
Malog veća, ne bi bilo ni ispravno ni mudro da se oženiš kćerju čoveka
pogubljenog zbog veleizdaje, devojkom čiji brat čak i sada vodi otvorenu pobunu
protiv prestola. Gospodaru, tvoji većnici te preklinju, za dobrobit kraljevstva,
odrekni se Sanse Stark. Ledi Margeri će biti mnogo prikladnija kraljica.“
Kao čopor dobro dresiranih pasa, lordovi i ledi u dvorani zaklicaše od
zadovoljstva. ,Margeri“, vikali su. „Dajte nam Margeri!“ i „Nećemo kraljicu
izdajnicu! Tirel! Tirel!“
Džofri diže ruku. „Želeo bih da poslušam želje svog naroda, majko, ali sam se
svečano zakleo.“
Prvoobrednik iskorači napred. „Veličanstvo, bogovi veridbu smatraju svetom,
ali je tvoj otac, nikada prežaljeni kralj Robert, sklopio taj savez pre nego što su
Starkovi od Zimovrela pokazali svoje pravo lice. Njihovi zločini protiv

kraljevstva oslobodili su te svih obećanja koja si možda dao. Sa stanovišta Vere,
između tebe i Sanse Stark nema valjanog bračnog ugovora.“ Gromoglasno klicanje
ispuni prestonu dvoranu, i pokliči „Margeri, Margeri“ prolomiše se svuda oko
nje. Sansa se nagnu napred, ruke joj se stegnuše oko drvene ograde galerije. Znala
je šta sledi, ali se još bojala šta će Džofri reći, bojala se da će čak i sada odbiti da
je oslobodi, kada mu čitavo kraljevstvo od toga zavisi. Osećala se kao da je
ponovo na mermernim stepenicama pred Velikim obredištem Belorovim, i čeka
svog princa da da milost njenom ocu, i umesto toga ga čuje kako naređuje ser Ilinu
Pejnu da mu odseče glavu. Preklinjem vas, molila se usrdno, naterajte ga da to
kaže, naterajte ga da to kaže.
Lord Tivin je posmatrao unuka. Džof ga mrzovoljno pogleda, premesti se s noge
na nogu, pa pomože ser Garlanu Tirelu da ustane. „Bogovi su milostivi. Slobodan
sam da sledim svoje srce. Oženiću se tvojom milom sestrom, i to rado, ser.“ On
poljubi ser Garlana u maljavi obraz, dok se klicanje prolamalo svuda oko njih.
Sansa oseti čudnu vrtoglavicu. Slobodna sam. Osećala je poglede na sebi. Ne
smem da se osmehujem, podseti samu sebe. Kraljica je beše upozorila; bez obzira
na ono što oseća, lice koje pokaže svetu mora izgledati nesrećno. „Neću dozvoliti
da mi sina bilo ko ponižava. Čuješ li me?“
„Da. Ali ako ne budem kraljica, šta će sa mnom biti?“
„О tome ćemo odlučiti kasnije. Zasada, ostaćeš na dvoru kao naša štićenica.“
„Hoću da idem kući.“
Kraljicu je to razljutilo. „Do sada je trebalo da naučiš, niko od nas ne dobija
ono što želi.“
Ja ipak jesam, pomisli Sansa. Oslobodila sam se Džofrija. Neću morati da ga
ljubim, niti da mu dam svoje devičanstvo, niti da mu rađam decu. Neka Margeri
Tirel dobije sve to, sirotica.
Kada je graja utihnula, gospodar Visokog Sada sede za većnički sto, a sinovi mu
se pridružiše drugim vitezovima i manjim lordovima ispod prozora. Sansa je
nastojala da deluje jadno i napušteno dok su i ostale junake Bitke na Crnobujici
pozivali da prime nagrade.
Pakster Redvin, gospodar Senice, prošao je niz dvoranu okružen svojim
blizancima Slinavim i Užasnim, koji je hramao od rane zadobijene u bici. Sledio je
lord Metis Rouen u snežnobelom dubletu s velikim drvetom izrađenim od zlatne
žice na grudima; lord Rendil Tarli, suv i proćelav, s velikim mačem u draguljima
optočenim koricama na leđima; ser Kevan Lanister, zdepast proćelav čovek kratko
potkresane brade; ser Adam Marbrend, sa svojom dugom kosom boje bakra; veliki
zapadni lordovi Liden, Krejkhol i Breks.
Zatim dođoše oni nižeg porekla što su se istakli u borbi: jednooki vitez ser Filip
Fut, koji je ubio lorda Brisa Kerona u dvoboju; konjanik slobodnjak Lotor Brun,
koji je prosekao sebi put kroz pedesetak Fosovejovih oklopnika da zarobi ser
Džona od Zelenih jabuka i ubije ser Brijana i ser Edvida od Crvenih, stekavši tako

sebi nadimak Lotor Jabukožder; Vilit, sedokosi oklopni pešak u službi ser Harisa
Svifta, koji je izvukao svog gospodara ispod umirućeg konja i odbranio ga od
desetine napadača; štitonoša paperjem obraslih obraza, po imenu Džosmin
Pekldon, koji je ubio dva viteza, ranio trećeg i zarobio još dvojicu, mada mu nije
moglo biti više od četrnaest godina. Vilita su uneli u nosiljci, toliko su mu rane bile
teške.
Ser Kevan beše zauzeo mesto kraj svog brata lorda Tivina. Kada su najavljivači
završili s nabrajanjem podviga svih junaka, on ustade. „Zelja je veličanstva da ovi
dobri ljudi budu nagrađeni za svoje junaštvo. Po njegovoj odluci, ser Filip će od
sada biti lord Filip od kuće Futa, i njemu će pripasti zemlje, prava i prihodi kuće
Kerona. Lotor Brun biće primljen u stalež vitezova, i dobiće imanje i utvrdu u
rečnim zemljama, po završetku rata. Za Džosmina Pekldona mač i oklop, pravo da
odabere bilo kog ratnog konja iz kraljevskih štala, i viteška titula, čim za nju stasa.
I konačno, za domaćina Vilita, koplje srebrom okovanog drška, novoiskovana
verižnjača i puna kaciga s vizirom. Dalje, domaćinovi sinovi biće uzeti u službu
kuće Lanistera u Livačkoj steni, stariji kao štitonoša a mlađi kao paž, i imaće
priliku da napreduju do viteške titule ako služe odano i dobro. Kraljeva desnica i
Malo veće slažu se sa svim ovim.“
Sledeći su počastvovani kapetani kraljevih ratnih brodova Divlji vetar, Princ
Emon i Rečna strela, zajedno s nekim nižim starešinama s Milosti bogova, Koplja,
Gospe od svile i Ovnove glave. Koliko je Sansa mogla da shvati, njihova glavna
zasluga bila je to što su preživeli bitku na reci, čime je malo ko mogao da se
podiči. Piromanser Halin i meštri esnafa alhemičara takođe su dobili kraljevu
zahvalnost, a Halin je uzdignut na položaj lorda, mada je Sansa primetila da uz
titulu nisu išle ni zemlje ni zamak, što alhemičara nije činilo pravim lordom ništa
više nego što je to bio Varis. Mnogo značajnija lordovska titula darivana je ser
Lanselu Lanisteru. Džofri mu je dao zemlje, zamak i prava kuće Derija, čiji je
poslednji dečak lord stradao u borbama u rečnim zemljama, „ne ostavivši za sobom
nijednog pravog naslednika Derijeve krvi, već samo srodnika kopile“.
Ser Lansel se nije pojavio da primi titulu; pričalo se da će ga rana stajati ruke, a
možda i života. Pričalo se da je i Bauk na samrti, od užasne posekotine na glavi.
Kada najavljivač prozva: „Lord Petir Beliš“, on se pojavi odeven sav u nijanse
ruža i šljiva, u plaštu prekrivenom drozdovima. Videla je kako se smeši dok se
spušta na kolena pred Gvozdenim prestolom. Deluje tako samozadovoljno. Sansa
ne beše čula za neko Maloprstićevo junačko delo u bici, ali se ipak činilo da će biti
nagrađen.
Ser Kevan ponovo ustade. „Želja je kraljevskog veličanstva da njegov odani
savetnik Petir Beliš bude nagrađen za vernu službu kruni i kraljevstvu. Neka se zna
da je lordu Belišu darivan zamak Harendvor i sve njemu pripadajuće zemlje i
prihodi, da tamo načini svoje sedište i ubuduće vlada kao vrhovni gospodar
Trozupca. Petir Beliš i njegovi sinovi i unuci držaće i uživaće ove časti dok je

sveta i veka, a svi lordovi Trozupca ukazivaće mu čast kao svom zakonitom
sizerenu. Kraljeva desnica i Malo veće se slažu.“
Na kolenima, Maloprstić diže pogled ka kralju Džofriju. „Pokorno ti
zahvaljujem, veličanstvo. To po svoj prilici znači da ću morati da se postaram da
napravim neke sinove i unuke.“
Džofri se nasmeja, i dvor s njim. Vrhovni gospodar Trozupca, pomisli Sansa,
kao i gospodar Harendvora. Nije shvatala zašto ga to toliko raduje; počasti su bile
jednako prazne kao i titula darivana piromanseru Halinu. Harendvor je bio proklet,
to su svi znali, a Lanisteri ga čak sada nisu ni držali. Osim toga, lordovi Trozupca
bili su zakleti Brzorečju i kući Tulija, i Kralju na Severu; nikada neće prihvatiti
Maloprstića za sizerena. Osim ako ih na to ne primoraju. Osim ako moj brat i
stric i deda svi ne budu zbačeni i pobijeni. Od te misli Sansu obuze nemir, ali reče
sebi da ne bude blesava. Rob ih je svaki put pobedio. Pobediće i lorda Beliša, ako
bude morao.
Više od šest stotina novih vitezova proizvedeno je tog dana. Bdeli su u Velikom
obredištu Belorovom čitave prethodne noći, i prešli su grad bosonogi tog jutra, da
dokažu smernost svojih srca. Sada su istupili odeveni u dugačke košulje od
nebojene vune da prime viteške titule od Kraljevske garde. To je potrajalo, jer su
samo tri Brata belog mača bila prisutna da ih mirošu. Mendon Mur je stradao u
bici, Pseto je nestao, Eris Oukhart je bio u Dorni s princezom Mirselom, a Džejmi
Lanister je bio Robov sužanj, tako da je Kraljeva garda bila svedena na Belona
Svona, Merina Trenta i Ozmunda Ketlbleka. Nakon što bi bio proizveden u viteza,
svaki od njih je ustao, pripasao pojas s mačem i stao ispod prozora. Nekima su
stopala bila krvava od hoda kroz grad, ali se Sansi činilo da bez obzira na to stoje
visoko i ponosito.
Kada su svi novi vitezovi dobili svoje titule, se uzvrpoljiše, kralj Džofri najviše
od svih. Neki sa galerija počeše tiho da izlaze, ali su uglednici u parteru bili
zarobljeni: nisu smeli da odu bez kraljeve dozvole. Sudeći po tome kako se
meškoljio na Gvozdenom prestolu, Džof bi im je rado dao, ali poslovi za taj dan
nisu bili ni izbliza gotovi. Jer sada je na red došla druga strana medalje, i uvedeni
su zarobljenici.
I u tom društvu bilo je velikih lordova i plemenitih vitezova: zlovoljni stari lord
Seltigar, Crvena kraba: ser Bonifer Dobri; lord Estermont, još stariji od Seltigara;
lord Vorner, koji je zbog smrskanog kolena hramao niz čitavu dvoranu, ali nije
dozvolio nikome da mu pomogne; ser Mark Malendor, sivog lica, ruke odsečene u
laktu; žestoki Crveni Ronet od Grifinovog gnezda; ser Dermot od Kišegore; lord
Vilam i njegovi sinovi Džosua i Elijas; ser Džon Fosovej; ser Timon Grebimač;
Aurejn, kopile od Plavikraja; lord Stedmon, zvani Srebroljubac; stotine drugih.
Oni koji su prešli na drugu stranu za vreme bitke morali su samo da se zakunu na
vemost Džofriju, ali oni koji su se borili za Stanisa do samog kraja behu prisiljeni
da govore. Njihove reči su im presuđivale. Ako su molili oprost za izdajstvo i

obećali da će odsad verno služiti, Džofri bi im poželeo dobrodošlicu u kraljev mir
i vratio im sve zemlje i prava. Ipak, šačica je ostala prkosna. „Ne zamišljaj da je
ovo gotovo, dečače“, upozori jedan, kopile ovog ili onog Florenta. „Gospodar
svetlosti štiti kralja Stanisa, sada i zauvek. Svi vaši mačevi i spletke neće vas
spasti kada vam kucne čas.“
„Tvoj čas je kucnuo sada.“ Džofri mahnu ser Ilinu da izvede čoveka napolje i
odseče mu glavu. Ali čim njega izvedoše, vitez ozbiljnog lika s vatrenim srcem na
ogrtaču viknu: „Stanis je pravi kralj! Čudovište sedi na Gvozdenom prestolu,
nakazan stvor, plod rodoskvrnjenja!“
„Tišina!“ zagrme ser Kevan Lanister.
Međutim, vitez nastavi još glasnije. „Džofri je crni crv što proždire srce
kraljevstva! Tama mu je otac, a smrt majka! Uništite ga pre nego što vas sve
izopači! Uništite ih sve, kraljicu kurvu i kralja crva, poganog kepeca i šaputavog
pauka, lažne cvetove. Spasite se!“ Jedan zlatni plašt baci čoveka na zemlju, ali on
nastavi da viče. „Doći će vatra što čisti! Kralj Stanis će se vratiti!“
Džofri skoči na noge. „Ja sam kralj! Ubijte ga! Ubijte ga smesta! Naređujem
vam.“ On zamahnu nadole rukom, besnim, divljim pokretom... i vrisnu od bola kada
mu šaka okrznu jednu od oštrih metalnih kandži koje su ga opkoljavale. Svetli
grimizni saten njegovog rukava poprimi tamniju nijansu crvene, natapajući se
krvlju. „Majko!“ zavapi on.
Kako su sve oči bile uprte u kralja, čovek na podu, ko zna kako, istrže koplje od
jednog zlatnog plašta, i pomoću njega se ponovo osovi na noge. „I sam presto ga
odbija!“ viknu. „Оn nije kralj!“
Sersei potrča ka prestolu, ali lord Tivin ostade miran kao kamen. Morao je samo
da digne prst, i ser Merin Trent krenu napred isukanog mača. Kraj je bio brz i
surov. Zlatni plaštovi uhvatiše viteza za ruke. „Nije kralj!“ viknu on ponovo, i ser
Merin mu zari mač u grudi.
Džof pade u majčino naručje. Tri meštra dotrčaše da ga sprovedu kroz kraljeva
vrata. Tada svi počeše da govore uglas. Zlatni plaštovi odvukoše mrtvaca, koji je
za sobom ostavljao svetao krvav trag na kamenom podu. Lord Beliš je gladio
bradicu dok mu je Varis šaputao na uho. Hoće li nas sada raspustiti? upita se
Sansa. Još dvadesetak zarobljenika je čekalo, ali dali će se zakleti na vemost ili
urlati kletve, niko nije mogao da zna.
Lord Tivin ustade na noge. „Nastavićemo“, reče razgovetnim snažnim glasom
koji utiša žamor. „Kо hoće da zatraži oprost za veleizdaju može to da uradi.
Nećemo dozvoliti više ludosti.“ Potom ode do Gvozdenog prestola i tamo sede na
stepenicu, tek tri stope iznad poda.
Napolju je svetlost bledela kada se sve primaklo kraju. Sansa se osećala klonulo
dok je silazila s galerije. Pitala se koliko se Džofri opasno posekao. Kaže se da
Gvozdeni presto može da bude svirep i opasan prema onima koji ne zaslužuju da
na njemu sede.

Našavši se ponovo u sigurnosti svojih odaja, ona zagnjuri glavu u jastuk da bi
prigušila veseo uzvik. O, hvala vam bogovi, uradio je to, odrekao me se pred
svima. Kada joj služavka unese večeru, umalo je nije poljubila. Bilo je vrućeg
hleba i svežeg maslaca, jake goveđe čorbe, piletine i mrkve, i bresaka u medu. Čak
i hrana ima lepši ukus, pomisli ona.
Pošto pade mrak, ona ogrnu plašt i uputi se u bogošumu. Ser Ozmund Ketlblek je
u svom belom oklopu čuvao pokretni most. Sansa dade sve od sebe da zvuči jadno
kada mu požele dobro veće. Po načinu na koji joj se iskezio, nije bila sigurna da je
bila sasvim ubedljiva.
Dontos je čekao pod krošnjama i mesečinom. „Čemu tako tužno lice?“ upita ga
Sansa vedro. „Bio si tamo, čuo si. Džof me se odrekao, nema više ništa sa mnom,
on je...“
On je uze za ruku. „О, Džonkil, sirota moja Džonkil, ti ne shvataš. Nemaju više
ništa s tobom? Jedva da su i počeli.“ Sansa oseti zebnju u srcu. „Šta hoćeš da
kažeš?“
„Kraljica te nikada neće pustiti, nikada. Previše si vredan talac. A Džofri...
dušice, on je i dalje kralj. Ako te želi u krevetu, imaće te, samo će ti sada u
stomaku ostavljati kopilad, a ne zakonite sinove.“ reče Sansa, preneražena. „On me
je pustio, on...“
Ser Dontos joj spusti jedan vlažan poljubac na uho. „Budi hrabra. Zakleo sam se
da ću te odvesti kući, a sada to i mogu. Određen je dan.“
„Kada?“ upita Sansa. „Kada ćemo poći?“
„Na noć Džofrijeve svadbe. Nakon gozbe. Sve neophodne pripreme su
obavljene. Crvena tvrđava biće puna stranaca. Pola dvora će biti pijano, a druga
polovina će pomagati Džofriju da razdeviči nevestu. Bar nakratko će te svi
zaboraviti, a metež će nam pomoći.“
„Svadba je tek za mesec dana. Margeri Tirel je u Visokom Sadu, tek su je sada
pozvali.“
„Kad toliko dugo čekaš, budi strpljiva još malo. Evo, imam nešto za tebe.“ Ser
Dontos potraži po svojoj kesi i debelim prstima izvuče srebrnastu paučinu.
Bila je to mrežica za kosu od fino kovanog srebra, sa nitima tako tankim i nežnim
da se Sansi, kada je uze u ruke, učini kako nisu teže od daška vetra. Mali dragulji
krasili su mesta gde su se niti ukrštale, tako tamni da su upijali mesečinu. „Kakvo
je ovo kamenje?“
„Crni ametist iz Ašaija. Najređa vrsta, na dnevnoj svetlosti ima boju najčistijeg
tamnog purpura.“
„Veoma je lepa“, reče Sansa, pomislivši: Treba mi lađa, a ne mrežica za kosu.
„Lepša nego što slutiš, milo dete. Vidiš, ona je čarolija. U rukama držiš pravdu.
Osvetu za svog oca.“ Dontos se saže i ponovo je poljubi. „Ona je dom.“

TEON
Meštar Luvin mu je došao kada sa zidova primetiše prve izviđače. „Moj
gospodaru prinče“, reče on, „moraćeš da se predaš.“
Teon je zurio u pladanj pun ovsenih kolača, meda i krvavica koje su mu doneli
za doručak. Nervi su mu bili napeti nakon još jedne neprospavane noći, i bilo mu je
muka od samog pogleda na hranu. „Nije stigao odgovor od mog strica?“
„Ne“, reče meštar. „Ni od tvog oca iz Hridi.“
„Pošalji još ptica.“
„Nikakve koristi od toga neće biti. Kada ptice stignu...“
„Pošalji ih!“ Srušivši rukom pladanj hrane u stranu, on zbaci pokrivače i ustade
iz kreveta Neda Starka nag i besan. „Ili to želiš moju smrt? Da li je u tome stvar?
Hoću istinu.“
Sivi čovečuljak se ne uplaši. „Moj red postoji da bi služio.“
„Da, ali kome?“
„Kraljevstvu“, reče meštar Luvin, „i Zimovrelu. Teone, jednom sam te naučio
slovima i brojevima, istoriji i ratnom umeću. I naučio bih te još mnogo čemu da si
želeo znanje. Neću tvrditi da te volim, ne, ali te ne mogu ni mrzeti. Čak i kada bi
tako bilo, sve dok držiš Zimovrel, zakletvom sam obavezan da te savetujem. I zato
ti sada savetujem da se predaš.
Teon se sagnu da pokupi blatnjavi plašt s poda, pa otrese rogozine s njega i
ogrnu se. Vatru, najpre hoću vatru, a onda čistu odeću. Gde je Veks? Neću da
odem u grob u prljavoj odeći.
„Nema izgleda da se ovde održiš“, nastavi meštar. „Da je tvoj gospodar otac
nameravao da ti pošalje pomoć, to bi do sada i uradio. Njega mnogo više brine
Vrat. Bitka za Sever vodiće se u ruševinama Kejlinovog šanca.“
„То je možda tako“, reče Teon. „A sve dok ja držim Zimovrel, ser Rodrik i
Starkovi lordovi vazali ne mogu da krenu na jug i da udare na mog strica s leđa.“
Nisam baš toliko neuk u ratnoj veštini, starce. „Imam dovoljno hrane da godinu
dana izdržim opsadu, ako treba.“
„Neće biti opsade. Možda će provesti dan ili dva praveći lestvice i kačeći kuke
za konopce. Ali uskoro će ti preći zidine na stotinu mesta istovremeno. Možda ćeš
uspeti neko vreme da zadržiš utvrdu, ali će zamak pasti za manje od sat vremena.
Bolje je da otvoriš kapiju i tražiš...“
„...milost? Znam kakva me milost od njih čeka.“
„Postoji način.“
„Ја sam gvozdenrođen“, podseti ga Teon. „Ја imam svoje načine. Kakve su mi
izglede ostavili? Ne, ne odgovaraj mi, čuo sam dosta tvojih saveta. Idi i pošalji
one ptice kako sam ti naredio, i reci Lorenu da hoću da ga vidim. I Veksu. Hoću da

mi očisti oklop, i da se posada okupi u dvorištu.“
Na tren mu se učini da će mu se meštar usprotiviti. Ali se konačno Luvin
ukočeno pokloni. „Biće tvoja volja.“
Bili su žalosno mali skup; gvozdenrođenih je bilo malo, a dvorište je bilo
veliko. „Severnjaci će nas napasti pre nego što padne mrak“, reče im on. „Ser
Rodrik Kasel i svi lordovi koji su se odazvali njegovom pozivu. Ja od njih neću
bežati. Zauzeo sam ovaj zamak i nameravam da ga zadržim, da živim ili umrem kao
princ od Zimovrela. Ali nikome neću naređivati da sa mnom umre. Ako odete sada,
pre nego što stigne ser Rodrikova glavnina, imate izgleda da se domognete
slobode.“ On isuka dugački mač, pa povuče crtu na zemlji. „Kо hoće da ostane i
bori se, neka iskorači.“
Niko ne progovori. Ljudi su stajali u oklopu i krznu i tvrdoj koži, mirni, kao da
su od kamena isklesani. Nekolicina se zgledaše. Urzen zakopa stopalom po prašini.
Dik Harlou se nakašlja i pljunu. Pramen vetra razbaruši Endeharovu dugačku svetlu
kosu.
Teonu se učini da se davi. Zašto me to čudi? pomisli mračno. Otac ga je
napustio, stričevi, sestra, čak i ono ogavno stvorenje Smrad. Zašto bi mu se ljudi
pokazali više odanim? Nije više imalo šta da se kaže, šta da se uradi. Mogao je
samo da stoji tamo pod velikim sivim zidinama i tvrdim belim nebom, s mačem u
ruci, i čeka, i čeka...
Veks prvi pređe crtu. Tri brza koraka, i on stade kraj Teona, oborenih ramena.
Posramljen dečakovim ponašanjem, Crni Loren krenu za njim, užasno namrgođen.
„Kо još?“ hteo je da zna. Iskorači Crveni Rolf. Krom.
Verlag. Timor i njegova braća. Bolesni Ulf. Harag Ovcokradica. Četiri Harloua
i dva Botlija. Kit Kened bio je poslednji. Ukupno sedamnaestorica.
Urzen je bio među onima što se nisu pomerili, i Stig, i sva desetorica koju je
Aša dovela iz Čardaka šumskog. „Idite onda“, reče im Teon. „Bežite mojoj sestri.
Ona će vas srdačno prihvatiti, u to sam siguran.“
Stig je bar imao pristojnosti da izgleda posramljeno. Ostali krenuše bez reči.
Teon se okrenu preostaloj sedamnaestorici. „Natrag na zidine. Ako nas bogovi
poštede, neću zaboraviti nijednog od vas.“
Crni Loren se zadrža nakon što ostali odoše. „Stanovnici zamka će se okrenuti
protiv nas čim borba otpočne.“
„Znam to. Šta hoćeš da uradim?“
„Pobij ih“, reče Loren. „Sve.“
Teon odmahnu glavom. „Da li je omča spremna?“
„Jeste. Upotrebićeš je?“
„Znaš li bolji način?“
„Znam. Uzeću sekiru i stati na onaj pokretni most, i reći im da dođu i pokušaju
da me ubiju. Jedan po jedan, ili dvojica i trojica istovremeno, svejedno. Niko neće
preći šanac dokle god sam živ.“

On hoće da umre, pomisli Teon. Ne želi pobedu, već samo kraj dostojan
pesme. „Upotrebićemo omču.“
„Kako ti kažeš“, odgovori Loren s prezirom u očima.
Veks mu pomože da se odene za bitku. Ispod crnog ogrtača i kratkog zlatnog
plašta bila je dobro podmazana verižnjača, a ispod nje sloj krute, tvrde kože. Kada
se obukao i naoružao, Teon se pope na kulu motrilju na mestu gde su se spajali
istočni i južni zid, da pogleda svoj usud. Severnjaci su se širili da opkole zamak.
Bilo je teško proceniti im broj. Bar hiljadu; možda dva puta toliko. Protiv
sedamnaestorice. Behu doneli katapulte i škorpione. Nije video opsadne kule da se
kotrljaju niz Kraljevski drum, ali je u Vučjoj šumi bilo dovoljno drveta da se
sagradi koliko god ih je potrebno.
Teon je proučavao barjake kroz Luvinovu mirsku cev sa sočivima. Bojna sekira
Servina smelo je vijorila kuda god bi pogledao, a bilo je i drveta Tolharta, i
morskih ljudi iz Belih sidrišta. Manje prisutni bili su simboli Flinta i Karstarka, tu i
tamo je čak video i losa Hornvuda. Ali nema Glovera, Aša se postarala za njih,
nema Boltona iz Užasnika, nisu došli Amberi, tamo sa severa, iz senke Zida. Nisu
ni bili potrebni. Uskoro se dečak Klej Servin pojavi pred kapijom noseći belu
zastavu na visokom koplju, da objavi kako ser Rodrik Kasel želi da pregovara s
Teonom Prevrtljivcem.
Prevrtljivac. Ime je bilo gorko kao žuč. Otišao je u Hrid da povede očeve
dugačke brodove na Lanisgrad, priseti se on. „Izaći ću uskoro“, viknu dole. „Sam.“
Crni Loren se nije slagao. „Samo krv može oprati krv“, objavi on. „Vitezovi će
možda držati reč datu drugim vitezovima, ali ne paze tako brižljivo na čast kada
imaju posla s onima koje smatraju za odmetnike.“
Teon se nakostreši. „Ја sam princ od Zimovrela i naslednik Gvozdenih ostrva.
Sada idi nađi devojku i uradi šta sam ti rekao.“
Crni Loren ga ubilački pogleda. „Da, prinče.“
I on se okrenuo protiv mene, shvati Teon. U poslednje vreme mu se činilo da se
i samo kamenje Zimovrela okrenulo protiv njega. Ako umrem, umreću bez
prijatelja i sam. Kakav onda izbor ima, nego da živi?
Izjahao je do kapije s krunom na glavi. Neka žena je vadila vodu iz bunara, a
kuvar Gejdž stajao je na kuhinjskim vratima. Krili su mržnju iza mrzovoljnih
pogleda i praznih lica, ali ju je ipak osećao.
Kada se pokretni most spusti, ledeni vetar uzdahnu preko šanca. On zadrhta od
njegovog dodira. To je samo hladnoća, ništa više, reče Teon sebi, samo običan
drhtaj. I hrabri ponekad drhte. U čeljust tog vetra izjaha, ispod rešetke, preko
pokretnog mosta. Spoljna kapija se otvori da ga propusti. Kada izađe ispod zidina,
oseti da ga dečaci gledaju praznim dupljama u kojima su nekada bile oči.
Ser Rodrik je čekao na tržnici, u sedlu svog zelenka. Kraj njega, jezovuk Starka
vijorio je s koplja u rukama mladog Kleja Servina. Bili su sami na trgu, mada je
Teon video strelce na krovovima okolnih kuća, kopljanike desno od sebe, a levo

niz vitezova na konjima ispod morskog čoveka i trozupca kuće Menderlija. Svi oni
žele moju smrt. Neki od njih bili su momci s kojima se napijao, kockao, čak i
ženske jurio, ali ga to neće spasti ako im padne u ruke.
„Ser Rodriče.“ Teon zaustavi konja. „Žao mi je što se moramo sresti kao
dušmani.“
„Meni je samo žao što moram da čekam pre nego što te obesim.“ Stari vitez
pljunu na blatnjavu zemlju. „Теоnе Prevrtljivče.“
„Ја sam Grejdžoj od Hridi“, podseti ga Teon. „Na plaštu u koji me je otac povio
nalazi se džinovska sipa, a ne jezovuk.“
„Deset godina si bio štićenik Starka.“
„Talac i zatočenik, pre bih rekao.“
„Onda je možda lord Edard trebalo da te drži okovanog u tamnici. Umesto toga
te je podigao sa svojim sinovima, milim dečacima koje si poklao, a na moju večnu
sramotu, ja sam te naučio ratničkim veštinama. Samo da sam ti zario mač u trbuh,
umesto što sam ti ga dao u ruku.“
„Došao sam da pregovaram, a ne da trpim tvoje uvrede. Reci šta imaš da kažeš,
starče. Šta hoćeš od mene?“
„Dve stvari“, reče starac. „Zimovrel, i tvoj život. Naredi ljudima da otvore
kapije i polože oružje. Oni koji nisu ubijali decu biće slobodni da odu, ali ćeš ti
biti zadržan da sačekaš pravdu kralja Roba. Nek ti se bogovi smiluju kad se on
vrati.“
„Rob više nikada neće videti Zimovrel“, obeća Teon. „Slomiće se o Kejlinov
šanac, kao što je i svaka južnjačka vojska u poslednjih deset hiljada godina. Mi
sada držimo Sever, ser.“
„Držite tri zamka“, odgovori ser Rodrik, „а ovaj nameravam da povratim,
Prevrtljivče.“
Teon pređe preko toga. „Evo mojih uslova. Imate do večeras da se raziđete.
Onima koji se zakunu na vernost Belonu Grejdžoju kao svom kralju i meni kao
princu od Zimovrela biće potvrđena prava i imanja i ništa im se neće desiti. Onima
koji nam budu prkosili, sledi uništenje.“
Mladi Servin nije mogao da sakrije nevericu. „Ti mora da si poludeo,
Grejdžoje?“
Ser Rodrik odmahnu glavom. „Samo je tašt, momče. Bojim se da je Teon uvek
imao previsoko mišljenje o sebi.“ Starac upre prstom u njega. „Ne zamišljaj da ću
morati da sačekam Roba da se probije uz Vrat da bih se obračunao s nekim kao što
si ti. Imam gotovo dve hiljade ljudi sa sobom... a ako je verovati glasinama, ti ih
nemaš više od pedeset.“
Zapravo, sedamnaest. Teon se na silu osmehnu. „Imam nešto bolje od ljudi.“ I
on diže pesnicu iznad glave, znak koji je čekao Crni Loren.
Zidine Zimovrela bile su mu iza leđa, ali je ser Rodrik bio tačno nasuprot njemu,
i morao je da vidi. Teon mu je posmatrao lice. Kada mu brada zadrhta pod tim

čekinjavim belim zaliscima, tačno je znao šta starac vidi. Nije iznenađen, pomisli
on s tugom, ali je strah tu.
„Ovo je kukavičluk“, reče ser Rodrik. „Тako upotrebiti dete... to je podlo i
nedostojno.“
„О, znam da jeste“, reče Teon. „То je jelo koje sam i sam probao, da nisi možda
zaboravio? Bilo mi je deset kada su me odveli iz očeve kuće, da bi bili sigurni da
više neće dizati bune.“
„ To nije isto!“
Teonovo lice bilo je bezizražajno. „Omča koju sam nosio nije bila od
konopljanog užeta, to je istina, ali sam je ja ipak osećao. I grebla je, ser Rodriče.
Grebla me je do krvi.“ To do sada nije shvatao, ali kada mu reči izleteše, vide da
su istinite.
„Niko ti nikada nije naudio.“
„Niko neće nauditi ni tvojoj Bet, pod uslovom da...“
Ser Rodrik mu ne dade priliku da završi. „Zmijo“, reče vitez, lica crvenog od
besa pod tim belim zaliscima. „Dao sam ti priliku da spaseš svoje ljude i umreš s
bar trunčicom časti, Prevrtljivče. Trebalo je da znam da nisam to mogao očekivati
od decoubice.“ Ruka mu polete ka balčaku mača. „Trebalo bi da te posečem ovde i
sada, i okončam tvoje prevare i izdaje. Bogovi, trebalo bi.“
Teon se nije bojao drhtavog starca, ali su oni strelci i niz vitezova bili nešto
sasvim drugo. Ako se mačevi isuču, izgledi da se vrati živ u zamak bili su
zanemarljivi. „Pogazi reč i ubij me, i gledaćeš svoju malu Bet kako visi.“
Ser Rodrikove pesnice pobeleše, ali nakon jednog trenutka, on skloni ruku s
balčaka mača. „Zaista, živeo sam predugo.“
„Sasvim se slažem, ser. Prihvataš li moje uslove?“
„Imam dužnost prema ledi Kejtlin i kući Starka.“
„А prema svojoj vlastitoj kući? Bet je poslednja od tvoje krvi.“
Stari vitez se ispravi. „Nudim sebe na mesto svoje kćeri. Oslobodi je, a mene
uzmi za taoca. Sigurno zapovednik Zimovrela vredi više od deteta.“
„Meni ne.“ Hrabar gest, starče, ali ja nisam tolika budala. „А ni lordu
Menderliju ili Leobaldu Tolhartu, siguran sam.“ Tvoja jadna matora koža njima
ne vredi ništa više od kože bilo kog drugog čoveka. „Ne, zadržaću devojčicu... i
držaču je na sigurnom, sve dok radiš ono što ti govorim. Njen život je u tvojim
rukama.“
„Bogovi se smilovali, Teone, kako to možeš da radiš? Znaš da moram da
napadnem, da sam se zakleo...“
„Ako ova vojska još bude pod oružjem ispred moje kapije kada sunce zađe, Bet
će visiti“, reče Teon. „Sledeći talac će krenuti za njom u grob u zoru, a sledeći u
suton. Svaka zora i svaki suton značiće smrt, sve dok ne odete. Imam dovoljno
talaca.“ On ne sačeka na odgovor, već samo okrenu Smeška i odjaha ka zamku. U

početku je išao sporo, ali ga pomisao na one strelce ubrzo natera u kas. S kočeva su
ga male glave gledale kako dolazi, nakatranisana i odrana lica uvećavala su se sa
svakim korakom; između njih je stajala mala Bet Kasel, uplakana i s omčom oko
vrata. Teon obode Smeška i pređe u žestok galop. Smeškova kopita tutnjala su po
mostu kao udarci bubnja.
U dvorištu, on sjaha i predade uzde Veksu. „Ovo će ih možda zadržati“, reče
Crnom Lorenu. „Pre sumraka ćemo znati. Dotle vrati devojčicu, i drži je negde na
sigurnom.“ Pod slojevima kože, čelika i vune, bio je mokar od znoja. „Treba mi
čaša vina. Bure bi bilo još bolje.“
U ložnici Neda Starka gorela je vatra. Teon sede kraj nje i napuni čašu teškim
crnim vinom iz podruma zamka, jednako kiselim kao što mu je bilo raspoloženje.
Napašće, pomisli on mračno, zagledan u plamenove. Ser Rodrik voli svoju kćer,
ali je on ipak zapovednik odbrane Zimovrela, a iznad svega i vitez. Da je Teonu
bila omča oko vrata, a lord Belon predvodio vojsku pred zamkom, ratni rogovi već
bi označili napad, u to nije sumnjao. Trebalo bi da zahvali bogovima što ser Rodrik
nije bio gvozdenrođen. Ljudi iz zelenih zemalja bili su mekšeg kova, mada nije bio
siguran da li će se pokazati i dovoljno meki.
Ako ne bude tako, ako starac ipak da naredbu za napad na zamak, Zimovrel će
pasti; Teon se tu nije zavaravao. Njegova sedamnaestorica mogu ubiti tri, četiri, pet
puta više neprijatelja, ali će na kraju biti preplavljeni.
Teon je zurio u vatru preko ruba svog vinskog pehara, razmišljajući koliko je
sve to nepravedno. „Jahao sam kraj Roba Starka u Šaputavoj šumi“, promrmlja. Te
noći je bio uplašen, ali ne ovako. Jedno je bilo ići u bitku okružen prijateljima, a
nešto sasvim drugo poginuti sam i prezren. Milost, pomisli on jadno.
Kada mu vino ne pruži utehu, Teon posla Veksa da mu donese luk, pa ode do
starog unutrašnjeg dvorišta. Tamo je stajao odapinjući strelu za strelom u mete, sve
dok ga rame nije zabolelo a prsti mu prokrvarili, zastajući samo da ih ponovo
iščupa iz mete. Ovim lukom sam spasao Brenov život, podseti se on. Kada bih
mogao tako da spasem i svoj. Žene dođoše na bunar, ali se ne zadržaše; ono što su
videle na Teonovom licu, šta god to bilo, brzo ih je rasteralo.
Iza njega je stajala Slomljena kula, vrha nazubljenog poput krune na mestu gde je
požar srušio gornje spratove pre mnogo vremena. Kako se sunce kretalo, kretala se
i senka kule, postepeno se izdužujući, crna ruka što je grabila ka Teonu Grejdžoju.
Kada sunce dodirnu zid, bio joj je u šaci. Ako obesim devojčicu, severnjaci će
smesta napasti, pomisli on dok je odapinjao strelu. Ako je ne obesim, znaće da su
mi pretnje prazne. On nape još jednu strelu. Nema izlaza, nikakvog.
„Da imaš stotinu tako dobrih strelaca kao što si ti, možda bi i imao izgleda da
zadržiš zamak“, reče tihi glas.
Kada se okrenu, iza njega je stajao meštar Luvin. „Odlazi“, reče mu Teon.
„Dosta mi je tvojih saveta.“
„А života? Da li ti je i njega dosta, moj gospodaru prinče?“

On diže luk. „Samo još reč i dobićeš ovu strelu u srce.“
„Nećeš to uraditi.“
Teon nape luk, privuče sivo guščje pero uz obraz. „Hoćeš da se kladiš?“
„Ја sam ti poslednja nada, Teone.“
Za mene nema nade, pomisli on. Ali ipak spusti luk za pola pedlja i reče: „Neću
bežati.“
„Ne govorim o bežanju. Obuci crno.“
„Noćna straža?“ Teon sporo opusti tetivu i uperi strelu u zemlju.
„Ser Rodrik je čitavog života služio kući Starka, a kuća Starka je uvek bila
prijatelj Straže. Neće ti to uskratiti. Otvori kapije, položi oružje, prihvati njegove
uslove, i on će morati da te pusti da obučeš crno.“
Brat Noćne straše. To je značilo da neće biti krune, ni sinova, ni žene... ali će
značiti život, i to častan život. Rođeni brat Neda Starka odabrao je Stražu, kao i
Džon Snežni.
Imam dovoljno crne odeće, samo kad s nje skinem dšinovsku sipu. Čak mi je i
konj crn. Mogao bih daleko da doguram u Straši - vođa izvidnika, verovatno čak
i lord zapovednik. Neka Aša zadrši prokleta ostrva, jeziva su kao i ona. Ako bih
služio u Istočnoj Morobdiji, mogao bih da zapovedam sopstvenim brodom, a iza
Zida se može dobro loviti. A što se žena tiče, koja to divljanka neće hteti princa u
krevetu? Lagan osmeh ušunja mu se na lice. I kada se prevrne na naličje, crni
plašt ostaje crn. Biću dobar kao bilo ko drugi...
„PRINČE TEONE!“ Iznenadni uzvik mu razbi sanjarije. Krom je jurio preko
dvorišta. „Severnjaci...“
On oseti iznenadnu mučninu od užasa. „Napadaju?“
Meštar Luvin ga uhvati za ruku. „Još ima vremena. Digni belu zastavu.“
„Bore se“, reče Krom zadihano. „Došlo je još ljudi, stotine, i prvo kao da su se
pridružili ostalima. Ali su ih sada napali!“
„Da li je to Aša?“ Da li je ipak došla da ga spase?
Ali Krom odmahnu glavom. „Ne. Ovo su severnjaci, kažem ti. S krvavim
čovekom na barjaku.“
Odrani čovek Užasnika. Smrad je pripadao Boltonovom Kopiletu pre nego što
su ga zarobili, priseti se Teon. Bilo je teško verovati da je tako odvratno stvorenje
poput njega uspelo da ubedi Boltone da pređu na drugu stranu, ali drugog
objašnjenja nije bilo. „Idem sam da vidim“, reče Teon.
Meštar Luvin ga je pratio. Kada su stigli do zidina, mrtvi ljudi i umirući konji
ležali su na sve strane po trgu pred kapijom. Nije video borbeni poredak, već samo
uskovitlani metež barjaka i sečiva. Povici i vrisci odzvanjali su kroz hladni jesenji
vazduh. Ser Rodrik je po svoj prilici imao brojčanu prednost, ali su ljudi iz
Užasnika bili bolje vođeni, i napali su neočekivano. Teon ih je gledao kako
jurišaju, i obilaze, i ponovo jurišaju, sekući veću vojsku na komade svaki put kada

bi ova pokušala da se postroji između kuća. Čuo je kako gvozdene sekire prašte po
hrastovim štitovima i užasnutu njisku osakaćenih konja. Vide da krčma gori.
Crni Loren se pojavi kraj njega, i neko vreme je samo ćutke stajao. Sunce je
stajalo nisko na zapadu, senčeći polja i kuće vatrenom crvenom bojom. Piskav,
treperav krik bola dopre do zidina, a ratni rog se oglasi iza zapaljenih kuća. Teon
vide ranjenika kako se bolno vuče preko zemlje, ostavljajući za sobom krvav trag
dok se mučio da stigne do bunara na središtu trga.
Čovek izdahnu pre nego što je stigao. Nosio je kožni gunj i kupastu kacigu, ali ne
i grb koji bi rekao na kojoj se strani borio.
Vrane dođoše u plavom sutonu, s večernjim zvezdama. „Dotraci veruju da su
zvezde duhovi mrtvih junaka“, reče Teon. To beše naučio od meštra Luvina, nekada
davno.
„Dotraci?“
„Gospodari konja, preko Uskog mora.“
„О. Oni.“ Crni Loren se namršti kroz bradu. „Divljaci veruju u svakakve
budalaštine.“
Noć je postajala sve tamnija, dim se širio, i bilo je sve teže razlučiti šta se dole
dešava, ali zveket čelika konačno zamre i povici i ratni rogovi pređoše u jecaje i
jadno zapomaganje. Naposletku, povorka jahača izroni iz dima. Na čelu joj je bio
vitez u tamnom oklopu. Okrugla kaciga svetlucala je mutnim crvenilom, a
bledoružičasti plašt lepršao mu je na ramenima. Pred glavnom kapijom on priteže
konju uzde, i jedan njegov čovek viknu da se kapije otvore.
„Da li ste prijatelji ili neprijatelji?“ zagrme Crni Loren na njih.
„Zar bi neprijatelji doneli ovako lepe poklone?“ Crvena kaciga mahnu rukom, i
njegovi ljudi baciše tri leša pred kapiju. Mahnuše bakljom iznad tela, tako da
branioci na zidinama vide lica mrtvaca.
„Stari kaštelan“, reče Crni Loren.
„S Leobaldom Tolhartom i Klejom Servinom.“ Dečak lord beše dobio strelu u
oko, a ser Rodriku je ruka bila odsečena u laktu. Meštar Luvin ispusti nemušti krik
bola, okrenu se od zidina, pade na kolena i poče da povraća.
„Veliki krmak Menderli bio je prevelika kukavica da napusti Bela sidrišta, inače
bi’ i njega doveli“, viknu crvena kaciga.
Spašen sam, pomisli Teon. Zašto se onda osećao toliko prazno? Ovo je bila
pobeda, slatka pobeda, izbavljenje za koje se molio. On pogleda meštra Luvina.
Kad pomislim koliko sam samo bio blizu da se predam, i obučem crno...
„Otvorite kapiju našim prijateljima.“ Možda će noćas Teon spavati bez straha
od onoga što snovi mogu da donesu.
Ljudi iz Užasnika pređoše šanac i uđoše kroz unutrašnju kapiju. Teon se spusti s
Crnim Lorenom i meštrom Luvinom da ih dočeka u dvorištu. Bledocrvene zastavice
igrale su s vrhova nekoliko kopalja, ali je većina nosila bojne sekire i velike
mačeve, i gotovo potpuno uništene štitove. „Koliko ste ljudi izgubili?“ upita Teon

crvenu kacigu dok je ovaj sjahivao.
„Dvadeset ili trideset.“ Svetlost baklji igrala je na izgrebanom laku vizira.
Kaciga i štitnik za grlo bili su iskovani u obliku ljudskog lica, odrane kože i
krvavog, usta otvorenih u nemom kriku.
„Ser Rodrik je bio pet puta brojniji od vas.“
„Jeste, ali je mislio da smo prijatelji. Česta greška. Kada mi je matora budala
pružila šaku, odsekao sam mu ruku. A onda sam ga pustio da mi vidi lice.“ Čovek
položi obe šake na kacigu, diže je s glave i stavi je pod mišku.
„Smrad!“ reče Teon, uznemiren. Odakle slugi tako dobar oklop?
Čovek se nasmeja. „Taj jadnik je mrtav.“ On se približi. „Devojka je kriva za
sve. Da nije toliko daleko bežala, konj mu ne bi povredio nogu, i možda bismo
uspeli da pobegnemo. Dao sam mu mog, kad sam video jahače na visu. Do tada
sam već bio završio s njom, ali je on voleo da ih nabode dok su još tople. Morao
sam da ga strgnem s nje i da mu gurnem moju odeću u ruke - čizme od teleće kože i
somotski dublet, srebrom okovani kaiš, čak i moj plašt od samurovine. Jaši za
Užasnik, rekao sam mu, dovedi svu pomoć koju možeš. Uzmi mog konja, on je brži,
i evo, nosi prsten što mi ga je otac dao, tako da će znati da te ja šaljem. On je
dobro znao da se sa mojim naredbama ne spori. Kada su ga pogodili strelom u
leđa, ja sam se izmazao devojčinom nečistoćom i obukao se u njegove krpe. Možda
bi me ipak obesili, ali mi se činilo da mi je to jedina nada.“ On nadlanicom protrlja
usta. „А sada, moj dragi prinče, obećana mi je jedna žena, ako dovedem dve stotine
ljudi. Doveo sam tri puta toliko, i to ne zelene dečake i nadničare, već ličnu posadu
zamka mog oca.“
Teon je dao reč. Ovo nije bilo vreme da je pogazi. Plati mu funtu mesa i posle
se obračunaj s njim. „Haraže“, reče on, „idi u štenaru i dovedi Palu za... ?“
„Remzija.“ Na punačkim usnama igrao je osmeh, ali ga u tim bledim bledim očima
nije bilo. „Snežnog, tako me je žena zvala pre nego što je pojela sopstvene prste,
ali ja kažem Boltona.“ Osmeh mu nestade. „Znači, daćeš mi devojku iz štenare za
moju vernu službu, je li tako stvari stoje?“ Bilo je nečega u njegovom glasu što se
Teonu nije dopadalo ništa više od drskog načina na koji su ga gledali ljudi iz
Užasnika. „Nju sam ti i obećao.“
„Ona smrdi na pseća govna. A meni je dosta smrada. Mislim da ću umesto nje
uzeti onu što tebi greje krevet. Kako je ono zoveš? Kira?“
„Jesi li poludeo?“ reče Teon besno. „Ја ću te...“
Kopiletov udarac ga pogodi pravo u lice, i jagodica mu uz mučan zvuk prsnu
pod čeličnom rukavicom. Svet nestade u crvenom urliku bola.
Nešto kasnije, Teon zateče sebe na zemlji. Okrenu se na stomak i proguta puna
usta krvi. Zatvorite kapije, pokuša da vikne, ali je bilo prekasno. Ljudi iz Užasnika
posekli su Crvenog Rolfa i Keneda, a još ih je nadiralo, reka oklopa i oštrih
mačeva. U ušima mu je zvonilo, i bio je okružen užasom. Crni Loren je isukao mač,
ali su ga okruživala već četvorica. Vide Ulfa kako pada pogođen strelicom iz

samostrela dok je bežao ka Velikoj dvorani. Meštar Luvin je pokušavao da mu
priđe kada mu vitez na ratnom konju zari koplje u leđa, a onda okrenu konja da ga
pregazi. Jedan drugi čovek zavitla baklju iznad glave, a onda je baci na slamnati
krov štale. „Poštedite mi Freje“, vikao je Kopile dok su plamenovi lizali ka nebu,
„а ostalo spalite. Spalite, spalite sve. „
Poslednje što je Teon Grejdžoj video bio je Smeško, kako se probija iz
zapaljene štale s grivom u plamenu, užasnuto vrišti, propinje se...

TIRION
Sanjao je napuklu kamenu tavanicu, i mirise krvi, i govana, i ispečenog mesa.
Vazduh je bio pun ljutog dima. Ljudi su stenjali i jecali svuda oko njega, i s
vremena na vreme vazduh bi prosekao vrisak prepun bola. Kada pokuša da se
pokrene, shvati da je uprljao sopstvenu posteljinu. Oči su mu suzile od dima.
Plačem li to? Ne sme dozvoliti da mu otac to vidi. On je Lanister od Livačke stene.
Lav, moram da budem lav, da živim kao lav, umirem kao lav. Ali previše ga je
bolelo. Preslab da zastenje, ležao je u svojoj prljavštini, zatvorenih očiju. U blizini
je neko proklinjao bogove teškim, jednolikim glasom. Slušao je bogohuljenje i
pitao se da li umire. Nakon nekog vremena soba izblede.
Zateče se van grada, kako hoda kroz bezbojan svet. Gavrani su jedrili sivim
nebom na širokim crnim krilima, a besna jata vrana lešinarki dizala su se s gozbe,
kuda god da je zakoračio. Beli crvi rili su kroz crnu trulež. Vukovi su bili sivi, kao
i tihe sestre; zajedno su skidali meso s palih. Leševi su bili razbacani po čitavom
turnirskom polju. Sunce je bilo vreo beli novčić, sijalo je nad sivom rekom koja je
tekla oko ugljenisanih kostiju potopljenih brodova. Sa lomača mrtvaca dizali su se
crni stubovi dima i vreo beli pepeo. Moje delo, pomisli Tirion Lanister. Umrli su
po mom naređenju.
U početku u svetu nije bilo zvukova, ali nakon nekog vremena poče da čuje
glasove mrtvih, tihe i užasne. Plakali su i jecali, preklinjali da im se okonča bol,
tražili pomoć i prizivali majku. Tirion svoju majku nikada nije upoznao. Želeo je
Šai, ali nje tu nije bilo. Hodao je sam kroz sive senke, pokušavajući da se seti.
Tihe sestre su skidale oklope i odeću s mrtvaca. Sve svetle boje behu iščilele iz
ogrtača pobijenih; bili su odeveni u senke belog i sivog, a krv im je bila crna i
zgrušana. Gledao je kako im naga tela odvlače za ruke i noge i slažu na lomače
zajedno s drugima. Metal i platno bacali su na bela drvena kola, koja su vukla dva
visoka crna konja.
Toliko mrtvih, toliko mnogo mrtvih. Leševi su im mlitavo visili, lica opuštenih
ili ukočenih ili oteklih od gasova, neprepoznatljivi, gotovo neljudski. Odeća koju
su im sestre skidale bila je ukrašena crnim srcima, sivim lavovima, mrtvim
cvećem, bledim avetinjskim jelenima. Oklopi su im bili ulubljeni i izgrebani,
verižnjače pokidane, rastrgnute, prosečene. Zašto sam ih sve pobio? Nekada je
znao odgovor, ali ga je nekako zaboravio.
Htede da upita jednu od tihih sestara, ali kada pokuša da govori, shvati da nema
usta. Zube mu je prekrivala glatka koža bez ikakvog otvora. Otkriće ga užasnu.
Kako će da živi bez usta? Dade se u trk. Grad nije bio daleko. U gradu će biti na
sigurnom, daleko od svih tih mrtvaca. Nije mu mesto s mrtvacima. Nema usta, ali je
i dalje živ čovek. Ne, lav, lav, i to živ. Ali kada stiže do gradskih zidina, kapije za
njega behu zatvorene.

Bio je mrak kada se ponovo probudio. U početku ništa nije video, ali nakon
nekog vremena, oko njega se ukazaše nejasni obrisi kreveta. Zavese su bile
navučene, ali je video oblik rezbarenih stubova kreveta i nabore somotskog
baldahina iznad glave. Pod njim je bila meka podatnost perine, a jastuk pod glavom
mu je bio od guščjeg paperja. Moj vlastiti krevet, u svom sam krevetu, u svojoj
ložnici.
Bilo je toplo iza navučenih zavesa, pod velikom hrpom krzana i ćebadi koji su
ga pokrivali. Znojio se. Groznica, pomisli ošamućeno. Osećao se tako slabo, a bol
sevnu kroz njega kada s mukom pokuša da digne ruku. Odustade od tog napora.
Činilo mu se da mu je glava čudovišno velika, velika kao krevet, preteška da je
digne s jastuka. Telo jedva da je i osećao. Kako sam ovamo dospeo? Pokuša da se
priseti. Bitka mu se vraćala u iskidanim, nepovezanim prizorima. Borba kraj reke,
vitez koji mu je ponudio rukavicu, most od brodova...
Ser Mendon. Vide mrtve prazne oči, ispruženu ruku, odbleske zelene vatre na
belom lakiranom oklopu. Obuze ga ledeni strah; pod čaršavima oseti kako mu
bešika popušta. Viknuo bi, da ima usta. Ne, to je bio san, pomisli, zatutnjalog srca.
Pomozite mi, neka mi neko pomogne, Džejmi, Šai, majko, neko... Tiša...
Niko ga ne ču. Niko ne dođe. Sam u tami, pade natrag u san što je smrdeo na
pišaćku. Sanjao je da mu nad krevetom stoji sestra, zajedno s njihovim namrštenim
gospodarom ocem. To mora da je bio san, pošto je lord Tivin bio hiljadu liga
daleko, borio se s Robom Starkom na zapadu. I drugi su dolazili i odlazili. Varis ga
je pogledao i uzdahnuo, ali se Maloprstić našalio. Prokleti gade izdajnički,
pomisli Tirion otrovno, poslali smo te u Ljutu ćupriju, i nisi se vratio. Ponekad bi
ih čuo kako razgovaraju, ali nije razumevao reči. Njihovi glasovi su mu zujali u
ušima kao ose umotane u debelu čoju.
Želeo je da ih pita da li su pobedili u bici. Sigurno jesmo, inače bi mi glava
bila na negde na kocu. Ako sam živ, pobedili smo. Nije znao šta ga više raduje:
pobeda, ili činjenica da je uspeo to da razabere. Razum mu se vraćao, makar i
sporo. To je bilo dobro. Razum je bio jedino što je imao.
Kada se sledeći put probudio, zavese su bile razmaknute, a nad njim je stajao
Podrik Pejn sa svećom u ruci. Vide da je Tirion otvorio oči, pa pobeže. Ne, ne idi,
pomozi mi, pokuša da vikne, ali nije mogao da ispusti ništa više do prigušenog
stenjanja. Nemam usta. Podiže šaku do lica, a svaki pokret mu je bio nespretan i
bolan. Prsti mu dodirnuše tvrdo platno tamo gde je trebalo da nađu kožu, usne,
zube. Zavoji. Donji deo lica mu je bio čvrsto zamotan, maska stvrdnutog gipsa s
rupama za disanje i hranu.
Malo kasnije, Pod se vrati. Ovog puta je s njim bio i stranac, meštar s lancem i u
odori. „Moj gospodaru, moraš da miruješ“, reče čovek tiho. „Тeško si povređen.
Samo ćeš pogoršati rane. Da li si žedan?“
On uspe da nespretno klimne glavom. Meštar mu ubaci krivi bakarni levak kroz
rupu za hranjenje na ustima i sporo mu nasu nešto niz grlo. Tirion proguta, ne

osećajući ukus. Prekasno shvati da je tečnost makovo mleko. Kada mu je meštar
uklonio levak iz usta, ponovo je tonuo u san.
Ovog puta je sanjao da je na gozbi, pobedničkoj gozbi u nekoj velikoj dvorani.
Imao je visoko sedište na podijumu, a ljudi su mu klicali i nazdravljali kao junaku.
Merilion je bio tu, pevač koji je s njim putovao kroz Mesečeve planine. Svirao je
harfu i pevao o Baukovim neustrašivim delima. Čak mu se i otac s odobravanjem
osmehivao. Kada se pesma završi, Džejmi ustade sa svog mesta, naredi Tirionu da
klekne i dodirnu ga prvo po jednom, pa po drugom ramenu svojim zlatnim mačem, i
on ustade kao vitez. Šai je čekala da ga zagrli. Uze ga za ruku, smejući se i
zadirkujući ga, nazivajući ga svojim lanisterskim divom.
Probudio se u tami, u hladnoj i praznoj sobi. Zavese su ponovo bile navučene.
Nešto se činilo drugačije, izmenjeno, ali nije mogao da kaže šta. Ponovo je bio
sam. Otkrivši se, pokuša da sedne, ali je bol bio prejak, i on ubrzo malaksa,
isprekidano dišući. Lice ga je još i ponajmanje bolelo. Čitava desna strana bila je
jedan veliki bol, a sevalo mu je i u grudima, kada god bi digao ruku. Šta mi se to
desilo? Čak je i bitka delovala kao san, kada bi pokušao da je se priseti. Ranjen
sam gore nego što sam mislio. Ser Mendon...
Sećanje ga prestravi, ali se Tirion upe da ga zadrži, prevrne u glavi, dobro se u
njega zagleda. Pokušao je da me ubije, sasvim sigurno. Taj deo nije san.
Presekao bi me nadvoje, da Pod nije... Pod, gde je Pod?
Škrgućući zubima, Tirion zgrabi rub baldahina i cimnu. On se otkači od
konstrukcije i pade, delom na rogozine, delom na njega. Čak mu se i od tog malog
napora zavrte u glavi. Soba se oko njega okretala, sva u golim zidovima i mračnim
senkama, s jednim jedinim uskim prozorom. On vide svoj kovčeg, neurednu gomilu
svoje odeće, svoj izubijani oklop. Ovo nije moja ložnica, shvati. Čak nije ni
Desničina kula. Neko ga je preselio. Besni krik izađe mu iz usta tek kao prigušeno
stenjanje. Premestili su me ovamo da umrem, pomisli on kada diže ruke od borbe,
i ponovo sklopi oči. Soba je bila vlažna i hladna, a on je goreo.
Sanjao je o jednom lepšem mestu, ušuškanoj kolibici kraj Mora zalazećeg sunca.
Zidovi su bili krivi i ispucali, a pod od nabijene zemlje, ali mu je tu uvek bilo
toplo, čak i kada bi pustili da vatra zgasne. Imala je običaj da me zbog toga
začikava, priseti se. Nikada se ne bih setio da dodam drva na vatru, to je bila
dužnost slugu. „Nemamo sluge“, podsetila bi me ona, a ja bih rekao: „Imaš mene,
ja sam tvoj sluga“, a ona bi rekla: „Lenj sluga. Šta u Livačkoj steni rade lenjim
slugama, moj gospodaru?“ a on bi joj rekao: „Poljube ih.“ Na to bi se uvek
zakikotala. „Sigurno ih ne ljube. Kladim se da ih tuku“, rekla bi, ali bi on bio
uporan: „Ne, ljube ih, evo, baš ovako.“ Pokazao bi joj kako. „Prvo im poljube
prste, svaki, a onda im ljube dlanove, da, pa pregibe ruku. Onda im ljube smešne
uši, sve sluge imaju smešne uši. Prestani da se kikoćeš! I ljube im obraze i ljube im
noseve male i prćaste, eto takve, baš takve, i ljube im mila čela i kosu i usne,
njihova... mmmm.... usta... tako...“ Ljubili bi se satima, i provodili čitave dane

samo se valjajući po krevetu, slušajući talase i dodirujući jedno drugo. Njeno telo
je za njega bilo čudo, a činilo se da i ona nalazi radosti u njegovom. Ponekad bi mu
pevala. Voleh devicu lepu ko leto, u kosi joj je sunce sjalo. „Volim te, Tirione“,
šaputala bi pre nego što bi noću usnuli. „Volim tvoje usne. Volim tvoj glas, i reči
koje mi govoriš, i to što si nežan prema meni. Volim tvoje lice.“ „Moje lice?“
„Da. Da. Volim tvoje šake, i kako me dodiruješ. Tvoj kurac, volim tvoj kurac,
volim ga kada je u meni.“
„I on voli tebe, moja gospo.“
„Volim da izgovaram tvoje ime. Tirion Lanister. Slaže se s mojim. Ne Lanister,
onaj drugi deo. Tirion i Tiša. Tiša i Tirion. Tirion. Moj gospodar Tirion... „
Laži, pomisli on, sve glumljeno, sve za zlato, ona je bila kurva, Džejmijeva
kurva, Džejmijev dar, moja gospa od laži. Lice kao da joj izblede, rastopi se iza
koprene suza, ali čak i nakon što je otišla, i dalje je čuo slabašan, dalek zvuk
njenog glasa, kako ga doziva po imenu, „...moj gospodaru, čuješ li me? Moj
gospodaru? Tirione? Moj gospodaru? Moj gospodaru?“
Kroz izmaglice makovog sna, on vide kako se meko ružičasto lice naginje nad
njim. Bio je opet u vlažnoj sobi s poderanim baldahinom, a lice je bilo neko
sasvim drugo, ne njeno, previše okruglo, uokvireno smeđom bradom. „Žedan si,
moj gospodaru? Doneo sam tvoje mleko, tvoje dobro mleko. Ne smeš da se boriš,
ne, ne pokušavaj da se pokreneš, treba ti odmor.“ Imao je bakarni levak u jednoj
vlažnoj ružičastoj šaci, a bočicu u drugoj.
Kada se čovek nagnu, Tirionovi prsti kliznuše pod lanac od mnogih metala,
zgrabiše, povukoše. Meštar ispusti bočicu i prosu makovo mleko po čitavom
ćebetu. Tirion okrenu šaku, osećajući kako se karike zarivaju u čovekov vrat.
„Ne... više“, prokrklja, toliko promukao da nije bio siguran da li je uopšte
progovorio. Ali mora da jeste, pošto meštar procedi odgovor. „Pusti me, molim te,
moj gospodaru... treba ti mleko, bol... lanac, nemoj, pusti, ne...“
Ružičasto lice već beše počelo da tamni kada Tirion pusti. Meštar se zatetura
unazad, usrkujući vazduh. Na pocrvenelom vratu videle su se duboke bele mrlje na
mestima gde su se karike usekle. I oči su mu bile bele. Tirion diže ruku do lica i
načini pokret kao da skida stvrdnutu masku. Onda ga ponovi. I još jednom.
„Hoćeš... hoćeš da ti skinem zavoje, zar ne?“ reče meštar napokon. „Ali nije
mi... to bi bilo... bilo bi veoma nepromišljeno, moj gospodaru. Još nisi ozdravio,
kraljica bi..
Tirion zareža na spomen kraljice. Znači, i ti si od njenih? On upre prstom u
meštra, pa stegnu šaku u pesnicu. Obećanje davljenja ako ga budala ne posluša.
Srećom, razumeo ga je. „Ја... uradiću što moj gospodar zapoveda, naravno, ali...
to nije mudro, tvoje rane...“
„Uradi. To.“ Ovog puta glasnije.
Poklonivši se, čovek napusti odaju, pa se ubrzo vrati, noseći dugačak nož s
tankom nazubljenom oštricom, lavor vode, gomilu čistih krpa i nekoliko bočica.

Dotle je Tirion već uspeo da se odmigolji unazad nekoliko pedalja, tako da je
gotovo sedeo oslonjen na jastuke. Meštar mu naredi da bude veoma miran, pa mu
kliznu vrhom noža uz bradu, ispod maske. Dovoljno je samo da mu ruka klizne, i
Sersei će me se zauvek otarasiti. Osećao je kako sečivo reže stvrdnuto platno, tek
koji pedalj iznad njegovog grla.
Srećom, taj meki ružičasti čovek nije bio jedno od hrabrijih stvorenja njegove
sestre. Već u sledećem trenu, on oseti hladan vazduh na obrazima. Bilo je i bola,
ali on dade sve od sebe da se na njega ne obazire. Meštar baci zavoje, još tvrde od
balzama. „Sada miruj, moram da operem ranu.“ Dodir mu je bio blag, voda topla i
umirujuća. Ranu, pomisli Tirion, sećajući se iznenadnog bleska svetlog srebra koji
kao da mu je prošao tik ispod očiju. „Ovo će malo da boli“, upozori meštar kada
navlaži krpu vinom mirišljavim od mrvljenog bilja. Nije malo bolelo. Tirion oseti
kako mu se vatrena crta širi preko čitavog lica i vrti u nosu kao usijani žarač. Prsti
mu stegnuše čaršave, i on zadrža dah, ali nekako uspe da ne vrisne. Meštar je
kokodakao kao stara kokoška. „Bilo bi mudrije da smo ostavili masku na mestu dok
meso ne zaraste, moj gospodaru. Ipak, izgleda čisto, dobro, dobro. Kada smo te
našli dole u tom podrumu, među mrtvima i umirućima, rane su ti bile zagađene.
Jedno rebro ti je bilo slomljeno, to bez sumnje možeš da osetiš, možda od udarca
nekog malja ili od pada, teško je reći. A strelom si pogođen u ruku, tu gde se spaja
s ramenom. Bilo je znakova obamiranja, i neko vreme sam se bojao da ćeš je
izgubiti, ali smo upotrebili ključalo vino i crve, i sada izgleda da čisto zaceljuje...“
„Ime“, prodahta Tirion na njega. „Ime.“
Meštar zatrepta. „Ра, ti si Tirion Lanister, moj gospodaru. Kraljičin brat. Sećaš
li se bitke? Ponekad povrede glave...“
„Tvoje ime.“ Grlo ga je peklo, a jezik mu je zaboravio kako se oblikuju reči.
„Ја sam meštar Balabar.“
„Balabare“, reče Tirion. „Donesi mi. Ogledalo.“
„Moj gospodaru“, reče meštar, „to ne bih savetovao... to može biti, ah,
nepromišljeno, u ovom trenutku... tvoja rana...“
„Donesi ga“, morao je da kaže. Usta su mu bila ukočena i bolna, kao da mu je
udarac pesnicom poderao usnu. „I piće. Vina. Ne makovog.“
Meštar ustade, sav porumeneo, i žurno ode. Vrati se s vrčem svetlog belog vina i
malim posrebrenim ogledalom u kitnjastom zlatnom ramu. Sedeći na ivici kreveta,
on ga prinese Tirionovim natečenim usnama. Hladan mlaz mu je prijao, mada ukus
skoro da uopšte nije osećao. „Još“, reče on kada isprazni čašu. Meštar Balabar
ponovo nasu. Pri kraju druge čaše, Tirion Lanister se oseti dovoljno hrabro da se
suoči sa svojim licem.
Kada je okrenuo ogledalo, nije znao da li da se smeje ili da plače. Posekotina je
bila dugačka i kriva, počinjala je odmah ispod levog oka i završavala na desnoj
strani vilice. Tri četvrtine njegovog nosa više nije postojalo, kao ni komad usne.
Neko mu je ušio pokidanu kožu koncem od mačjeg creva, ali su nespretni šavovi

još išli kroz pukotinu od sirovog, crvenog, napola zaraslog mesa. „Lepo“,
prokrklja on, odbacivši ogledalo.
Sada se prisetio. Most od brodova, ser Mendon Mur, ruka, mač kako mu leti
prema licu. Da nisam ustuknuo, taj udarac bi mi odsekao gornji deo glave.
Džejmi je uvek govorio kako je ser Mendon najopasniji od kraljevskih gardista,
zato što mu se u praznim mrtvim očima nije videlo šta će sledeće uraditi. Nije
trebalo da verujem nikome od njih. Znao je da ser Merin i ser Boros pripadaju
njegovoj sestri, i ser Ozmund kasnije, ali je dozvolio sebi da veruje kako ostali
ipak znaju šta je čast. Sersei mu je sigurno platila da se postara da se ja iz bitke
živ ne vratim. Zašto inače? Ser Mendonu nikada nisam učinio ništa nažao. Tirion
opipa lice, dodirnu ožiljak tupim debelim prstima. Još jedan dar od moje mile
sestre.
Meštar je stajao kraj kreveta kao guska koja samo što ne pobegne. „Moj
gospodaru, najverovatnije, najverovatnije će ostati ožiljak...“
„Najverovatnije?“ Prezriv grohot mu se pretvori u bolno mrštenje. Ožiljak će
ostati, naravno. A mali su izgledi da će mu nos ponovo izrasti. Lice mu ionako
nikada nije bilo lepo videti. „Podseti me - da se - ne igram - sekirama.“ Osećao je
da mu kez zateže lice. „Gde - smo? Kakvo - kakvo je ovo - mesto?“ Bolelo ga je
kada govori, ali je Tirion predugo ćutao.
„Ah, u Megorovoj si utvrdi, moj gospodaru. Odaja iznad Kraljičine balske
dvorane. Veličanstvo je želelo da budeš blizu nje, da može sama da te neguje.“
Kladim se da jeste. „Vrati me“, naredi Tirion. „Moj krevet. Moja odaja.“ Gde
ću oko sebe imati sopstvene ljude i sopstvenog meštra, ako nađem nekog kome
mogu da verujem.
„Tvoja... moj gospodaru, to je nemoguće. Kraljeva desnica je zauzeo tvoje bivše
prostorije.
„Ja. Sam. Kraljeva desnica.“ Napor govora počinjao je da ga iscrpljuje, i
zbunjivalo ga je ono što čuje.
Meštar Balabar je delovao pometeno. „Ne, moj gospodaru, ja... bio si ranjen, na
samrti. Tvoj gospodar otac je sada preuzeo te dužnosti. Lord Tivin, on...“
„Ovde?“
„Od noći bitke. Lord Tivin nas je sve spasao. Kmetovi pričaju da je to bio duh
kralja Renlija, ali mudriji ljudi znaju istinu. Tvoj otac i lord Tirel, s Vitezom od
Cveća i lordom Maloprstićem. Projahali su kroz pepeo i udarili uzurpatora Stanisa
u leđa. Bila je to velika pobeda, i sada se lord Tivin smestio u Desničinu kulu,
pomaže veličanstvu da vrati red u kraljevstvo, i nek je hvala bogovima na tome.“
„Hvala bogovima“, ponovi Tirion prazno. Njegov prokleti otac i prokleti
Maloprstić i Renlijev duh? „Hoću..Koga hoću? Nije mogao reći ružičastom
Balabani da mu dovede Šai. Koga može da pozove, kome može da veruje? Varisu?
Bronu? Ser Džejslinu? „...mog štitonošu“, završi. „Poda. Pejna.“ To je bio Pod na

mostu od brodova, momak mu je spasao život. „Dečaka? Onog čudnog dečaka?“
„Čudnog dečaka. Podrika. Pejna. Idi. Pošalji ga.“
„Biće tvoja volja, moj gospodaru.“ Meštru Balabaru je poigravala glava dok je
izlazio. Čekajući, Tirion je osećao kako mu snaga čili. Pitao se koliko dugo je bio
tu, u snu. Sersei bi želela da spavam večno, ali neću biti tako predusretljiv.
Podrik Pejn uđe u ložnicu strašljivo kao miš. „Moj gospodaru?“ Došunjao se do
kreveta. Kako momak može biti tako smeo u bici, a tako preplašen u bolesničkoj
sobi? pitao se Tirion. „Hteo sam da ostanem kraj tebe, ali mi je meštar rekao da
odem.“
„Oteraj ga. Slušaj me. Teško mi je da govorim. Treba mi snovino. Snovino, ne
makovo mleko. Idi Frenkenu. Frenkenu, ne Balabaru. Gledaj kako ga spravlja.
Donesi ga ovamo.“ Pod hitro pogleda Tiriona u lice, pa jednako hitro skrenu
pogled. Pa, za to ne mogu da ga krivim. „Hoću“, nastavi Tirion, „moje ljude.
Stražu. Brona. Gde je Bron?“
„Proglasili su ga vitezom.“
Čak ga je i mrštenje bolelo. „Nađi ga. Dovedi ga.“
„Biće tvoja volja. Moj gospodaru. Brona.“
Tirion uhvati momka za ruku. „Ser Mendon?“
Dečak ustuknu. „N-n-nisam nameravao da ga u-u-u-“
„Mrtav? Siguran si? Mrtav?“
On se posramljeno promeškolji. „Udavio se.“
„Dobro. Nikome ne govori. Za njega. Za mene. Bilo šta. Ništa.“
Kada mu štitonoša ode, Tiriona napusti poslednja mrvica snage. On leže i sklopi
oči. Možda će ponovo sanjati Tišu. Pitam se kako bi joj se sada dopalo moje lice,
pomisli jetko.

DŽON
Kada mu Korin Polušaka reče da nađe suvog drveta za vatru, Džon je znao da im
je kraj blizu.
Biće dobro ponovo se ugrejati, makar i samo nakratko, reče samome sebi dok
je sekao gole grane s debla mrtvog drveta. Duh je sedeo i gledao ga, tih kao i uvek.
Da li će zavijati za mnom kada budem mrtav, kao što je Brenov vuk zavijao kada
je on pao? pitao se Džon. Da li će Čupavko zavijati, daleko u Zimovrelu, i Sivi
vetar i Nimerija, gde god da su?
Mesec se dizao iza jedne planine, sunce je zalazilo iza druge dok je Džon kresao
varnice iz kremena i bodeža, sve dok se konačno nije pojavio pramičak dima.
Korin dođe i stade nad njim dok se prvi plamen treperavo dizao iz opiljaka kore i
mrtvih suvih borovih iglica. „Stidljiva kao devica prve bračne noći“, reče tiho
veliki izvidnik, „i jednako lepa. Čovek ponekad zaboravi koliko lepa vatra ume da
bude.“
On nije bio čovek od koga bi očekivao da čuješ priče o devicama i prvim
bračnim noćima. Koliko je Džon znao, Korin je čitav svoj život proveo u Straži.
Da li se ikada ženio ili voleo neku devicu? To već nije mogao da pita. Umesto
toga, on razgore vatru. Kada je plamen uveliko zapucketao, on skinu stvrdnute
rukavice da zagreje ruke, pa uzdahnu, pitajući se da li je ikada poljubac toliko
prijao. Toplota mu se širila kroz prste kao rastopljen maslac.
Polušaka se spusti na zemlju, pa sede prekrštenih nogu kraj vatre, dok je
treperavo svetlo igralo na tvrdim površinama njegovog lica. Samo su njih dvojica
preostala od petorice izvidnika koji su pobegli s Prevoja urlika, natrag u plavosivu
divljinu Ledenkandži.
U početku je Džon gajio nadu da će Štitonoša Dolbridž zadržati divljane na
prevoju. Ali kada začuše zov dalekog roga, svi su znali da je Štitonoša pao. Nešto
kasnije su videli orla kako kruži kroz suton na velikim plavosivim krilima, i
Kamenzmija skinu luk, ali ptica odlete van dometa pre nego što je stigao i da ga
napne. Eben pljunu i promrmlja nešto mračno o vargama i zverobrazima.
Narednog dana još dva puta ugledaše orla, i čuše lovački rog iza sebe kako
odjekuje među planinama. Svaki put se činio malo glasniji, malo bliži. Kada pade
noć, Polušaka reče Ebenu da uzme Štitonošinog i svog konjića, i da odjaše na istok,
do Mormonta, najvećom brzinom, istim putem kojim su i došli. Ostali će odvući
progonitelje. „Pošalji Džona“, reče Eben. „On je jednako brz jahač kao i ja.“
„Džona čeka druga uloga.“
„Skoro da je još dečak.“
„Ne“, reče Polušaka, „on je čovek iz Noćne straže.“
Kada se mesec digao, Eben se oprosti od njih. Kamenzmija krenu na istok sa
njim, jedan deo puta, a onda se vrati da prikrije tragove, i trojica preostalih

krenuše na jugozapad.
Nakon toga, dani i noći spojiše se u jedno. Spavali su u sedlima i zastajali tek
toliko da nahrane i napoje konjiće, a onda bi ponovo uzjahivali. Preko golih stena
su jahali, kroz mračne borove šume i smetove starog snega, preko ledenih grebena i
plitkih bezimenih reka. Ponekad bi Korin ili Kamenzmija krenuli nazad, da prikriju
tragove, ali je to bio jalov posao. Gledali su ih. Svake zore i svakoga sutona videli
su orla kako kruži između vrhova, tek tačkica na ogromnom nebu.
Penjali su se uz niski greben između dva snegom prekrivena vrha kada crni ris
izjuri iz jazbine, ni deset koraka daleko. Zver je bila mršava i izgladnela, ali se
Kamenzmijina kobila prestravi videvši je; prope se i pojuri, i pre nego što je
izvidnik mogao da je obuzda, spotače se na strmom obronku i slomi nogu.
Duh je tog dana dobro jeo; Korin je pak naterao izvidnike da pomešaju konjsku
krv s ovsom, radi snage. Džon se od ukusa te ogavne kaše umalo nije zagrcnuo, ali
ju je ipak na silu progutao. Svi odsekoše po desetak kaiševa sirovog žilavog mesa,
da ga žvaću usput, a ostatak prepustiše crnim risovima.
Nije bilo govora o tome da dele konja. Kamenzmija predloži da se sakrije u
zasedi, sačeka progonioce i zaskoči ih kada naiđu. Možda će tako povesti nekoliko
njih sa sobom u pakao. Korin to odbi. „Ako ijedan čovek iz Noćne straže može da
se peške probije kroz Ledenkandže, onda si to ti, brate. Ti možeš da pređeš planine
koje konji moraju da zaobilaze. Kreni za Pesnicu. Reci Mormontu šta je i kako
Džon video. Reci mu da se stare sile bude, da ga čekaju džinovi i varge i još gori
stvorovi. Reci mu da drveće ponovo ima oči.“
Neće uspeti, pomisli Džon dok je gledao Kamenzmiju kako nestaje iza snegom
prekrivenog grebena, sićušna crna buba što puzi preko valovitog belog
prostranstva.
Nakon toga, činilo se da je svaka noć hladnija od prethodne, i samotnija. Duh
nije uvek bio s njima, ali nikada nije bio ni predaleko. Čak i kad su bili razdvojeni,
Džon je osećao njegovu blizinu. Zbog toga mu je bilo drago. Polušaka nije bio
druželjubiv čovek. Korinova dugačka siva pletenica sporo se njihala s pokretima
njegovog konja. Često bi jahali satima ne prozborivši ni reči, i jedini zvuci bili su
tiho grebanje potkovica po kamenu i zavijanje vetra koji je neprekidno duvao s
visova. Kada je spavao, nije sanjao; ni o vukovima, ni o braći, ni o bilo čemu.
Ovde gore čak ni snovi ne mogu da žive, reče on sebi.
„Da li ti je mač oštar, Džone Snežni?“ upita Korin Polušaka preko treperave
vatre.
„Mač mi je od valirijskog čelika. Matori Medved mi ga je dao.“
„Pamtiš li reči svoje zakletve?“
„Da.“ Nisu to bile reči koje je čovek mogao da zaboravi. Jednom izgovorene,
nikada nisu mogle biti poreknute. Menjale su život zauvek.
„Ponovi ih sada sa mnom, Džone Snežni.“
„Ako to želiš.“ Glasovi im se spojiše u jedan pod mesecom što je izlazio, dok je

Duh slušao, a same planine bile svedoci. „Noć dolazi, i moja straža počinje. Neće
se okončati do moje smrti. Neću imati ženu, neću imati zemlje, neću imati dece.
Neću nositi krunu, niti steći slavu. Živeću i umreću na dužnosti. Ja sam mač u tami.
Ja sam stražar na bedemima. Ja sam vatra koja bukti protiv hladnoće, svetlo koje
donosi zoru, rog koji budi usnule, štit koji brani kraljevstva ljudi. Zavetujem svoj
život i svoju čast Noćnoj straži, za ovu i sve noći koje slede.“
Kada završiše, nije bilo drugog zvuka do tihog pucketanja vatre i dalekog
uzdisanja vetra. Džon je stezao i opuštao opečene prste, čvrsto se držeći reči u
glavi, moleći se bogovima svoga oca da mu daju snage da umre hrabro, kada dođe
njegov čas. Neće morati još dugo da čeka. Konjići su bili na izmaku snaga. Džonu
se činilo da Korinov neće izdrži do kraja dana.
Vatra se polako gasila, toplota jenjavala. „Uskoro će se ugasiti“, reče Korin,
„ali ako Zid ikada padne, sve vatre će zgasnuti.“
Na to Džon nije imao šta da kaže. Klimnu glavom.
„Možda ćemo i uspeti da im pobegnemo“, reče izvidnik. „А možda i ne.“
„Ја se ne bojim da umrem.“ To je samo delimično bila laž.
„Možda neće biti tako lako, Džone.“
Nije shvatao. „Šta hoćeš da kažeš?“
„Ako nas stignu, moraš da se predaš.“
„Predam?“ On zatrepta s nevericom. Divljani nisu zarobljavali ljude koje su
zvali vranama. Ubijali su ih, osim... „Pošteđuju samo verolomnike. One koji im se
pridruže, poput Mensa Rajdera.“
„I tebe.“
„Ne.“ On odmahnu glavom. „Nikada. Neću.“
„Hoćeš. Ja ti to naređujem.“
„Naređuješ? Ali...“
„Naša čast nije važnija od života, sve dok je kraljevstvo sigurno. Da li si čovek
iz Noćne straže?“
„Jesam, ali...“
„Nema ali, Džone Snežni. Jesi, ili nisi.“
Džon se ispravi. „Jesam.“
„Onda me slušaj. Ako nas sustignu, preći ćeš na njihovu stranu, kao što ti je
savetovala mala divljanka koju si zarobio. Možda će zahtevati da isečeš svoj plašt
na komade, i da im se zakuneš na očevom grobu, da prokuneš svoju braću i svog
lorda zapovednika. Ne smeš ustuknuti, šta god budu hteli. Radi sve što od tebe budu
tražili... ali u srcu, zapamti ko si i šta si. Jaši s njima, jedi s njima, bori se s njima,
koliko god bude potrebno. I traži.“
„Šta?“ upita Džon.
„Voleo bih to da znam“, reče Korin. „Tvoj vuk je video kako kopaju u dolini
Mlečne vode. Šta traže na tako sumornom i dalekom mestu? Da li su našli to što

traže? To je ono što moraš da ustanoviš, pre nego što se vratiš lordu Mormontu i
svojoj braći. To je dužnost koju ti poveravam, Džone Snežni.“
„Uradiću kao što kažeš“, reče Džon oklevajući, „ali... ti ćeš im reći, zar ne? Bar
Matorom Medvedu? Reći ćeš im da nisam prekršio zavet.“
Korin Polušaka se zagleda u njega preko vatre, očiju skrivenih u virovima senki.
„Kada ga budem video sledeći put, kunem se.“ On mahnu ka vatri. „Još drveta.
Hoću da bude vrela i svetla.“
Džon ode da donese još grana, pa prelomi svaku preko kolena i baci ih u vatru.
Drvo je odavno bilo mrtvo, ali se činilo da u vatri ponovo živi, vatreni plesači
budili su se u svakom prutu, uvijali se i vrteli u blistavim žutim, crvenim i
narandžastim odorama.
„Dosta“, reče Korin naglo. „Sada ćemo da jašemo.“
„Jašemo?“ Dalje od vatre bila je tama, a noć je bila hladna. „Kuda da jašemo?“
„Natrag.“ Korin još jednom uzjaha svog umornog konjića. „Vatra će ih privući,
nadam se. Idemo, brate.“
Džon navuče rukavice i diže kapuljaču. Kao da su čak i konji nevoljko odlazili
od vatre. Sunce beše odavno zašlo, i samo je hladni srebrni sjaj mesečevog srpa
ostao da im osvetli put preko opasnog zemljišta koje ih je čekalo. Nije znao šta
Korin smera, ali se nadao da će uspeti da umaknu progoniocima. Neću da glumim
verolomnika, čak ni s valjanim razlogom.
Išli su oprezno, kretali se onoliko tiho koliko to čovek i konj mogu, istim putem
kojim su došli, sve dok ne stigoše do ulaza u usku klisuru, gde je ledeni potočić
izvirao između dve planine. Tu su napojili konje, pre zalaska sunca.
„Voda se smrzava“, primeti Korin, okrećući se u stranu, „inače bismo jahali
kroz potok. Ali ako slomimo led, verovatno će to da primete. Drži se litica. Na
pola milje odavde je okuka, tamo ćemo se sakriti.“ On ujaha u klanac. Džon
čežnjivo pogleda u vatru poslednji put, pa krenu za njim.
Što su dalje išli, litice su se na obe strane zbijale sve bliže. Pratili su mesečinom
obasjani potok ka izvoru. S kamenitih obala su visile ledenice, ali je Džon još
mogao da čuje žubor vode ispod tanke tvrde kore.
Velika gomila palog stenja ispreči im se na pola puta prema vrhu, tamo gde se
deo litice odronio, ali brdski konjići sigurnog koraka nađoše put. Nakon nje, litice
su se naglo sužavale, i potok ih odvede do podnožja visokog vodopada. Vazduh
beše pun magle, poput daha neke ogromne ledene zveri. Voda je u padu srebrnasto
svetlucala na mesečini. Džon se uznemireno osvrnu. Nema izlaza. On i Korin bi
možda mogli da se popnu uz litice, ali ne s konjima. Bio je siguran da neće dugo
opstati ako nastave peške.
„Sada brzo“, naredi Polušaka. Krupni čovek na malom konju prejaha preko od
kamenja klizavog od leda, pa nestade iza vodenog zastora. Kako se nije
pojavljivao, Džon obode svog konja i nagna ga da pođe za njim. Konjić je oklevao,
ali ga ipak na kraju posluša. Voda ih zapljusnu ledenim šakama, i od iznenadne

hladnoće Džonu zastade dah.
Onda je prošao, mokar i uzdrhtao, ali je prošao.
Pukotina u steni bila je jedva dovoljno široka da prođu čovek i konj, ali iza nje
su se zidovi razmicali i pod je prekrivao meki pesak. Džon je osećao kako mu se
kapljice zamrzavaju u bradi. Duh besno prolete kroz vodopad, otrese kapi s krzna,
sumnjičavo onjuši tamu, a onda diže nogu uz jedan kameni zid. Korin već beše
sjahao. Džon uradi isto. „Znao si za ovo mesto.“
„Kada sam bio kao ti, čuo sam jednom brata kako priča da je pratio crnog risa
kroz ovaj vodopad.“ On skinu s konja sedlo, a zatim đem i uzde, pa prođe prstima
kroz čupavu grivu. „Postoji put kroz srce planine. U zoru, ako nas ne pronađu,
nastavićemo dalje. Prva straža je moja, brate.“ Korin sede na pesak, s leđima uza
zid, tek nejasna crna senka u mraku pećine. Kroz žubor vodopada, Džon ču tihi zvuk
čelika na koži, što je samo moglo da znači da je Polušaka isukao svoj mač.
On skide vlažni plašt, ali je bilo odveć hladno i vlažno da se dalje svlači. Duh
se pruži kraj njega i liznu mu rukavicu pre nego što se sklupča da spava. Džon je
bio zahvalan zbog njegove toplote. Pitao se da li napolju još gori vatra, ili je do
sada zgasla. Ako Zid ikada padne, sve vatre će zgasnuti. Mesec je sijao kroz
vodenu zavesu i bacao treperave blede pruge preko peska, ali nakon nekog
vremena i one izbledeše.
San napokon stiže, a s njim i košmari. Sanjao je zapaljene zamke i mrtvace kako
se neupokojeni dižu iz grobova. Još je bio mrak kada ga Korin probudi. Dok je
Polušaka spavao, Džon je sedeo s leđima uza zid pećine, slušajući vodu i čekajući
zoru.
U svitanje, obojica sažvakaše po komad napola smrznutog konjskog mesa, a
onda nanovo osedlaše konjiće i ogrnuše se plaštovima. Za vreme svoje straže
Polušaka beše napravio pet-šest baklji, natapajući pregršti suve mahovine uljem iz
bisaga. Sada upali prvu i povede ih dole u tamu, držeći bledi plamen visoko pred
sobom. Džon ga je pratio s konjima. Kamena staza vijugala je naniže, pa zatim
naviše, a onda opet naniže, strmije. Na pojedinim mestima postajala je tako uska da
je bilo teško naterati konjiće da se provuku. Kada izađemo, više nam neće biti na
tragu, reče on sebi dok su išli. Čak ni orao ne može da vidi kroz kamen. Više nam
neće biti na tragu, i odjahaćemo svom brzinom za Pesnicu, i ispričaćemo
Matorom Medvedu sve što znamo.
Ali kada izađoše nazad na svetlo dana, mnogo časova kasnije, orao ih je čekao
na grani mrtvog drveta, nekih stotinu stopa naviše uz obronak. Duh jurnu uz stene ka
njemu, ali ptica mahnu krilima i vinu se u vazduh.
Korinova usta se stegoše dok je pogledom pratio let. „Ovo je dobro mesto da ih
dočekamo“, objavi. „Ulaz u pećinu štiti nas odozgo, a ne mogu nam doći s leđa a da
ne prođu kroz planinu. Da li ti je mač oštar, Džone Snežni?“
„Jeste“, reče on.
„Nahranićemo konje. Hrabro su nam služili, sirote životinje.“

Džon dade svom konjiću ostatak ovsa i pogladi mu čupavu grivu, dok se Duh
nemirno šunjao između stena. On čvršće navuče rukavice i stegnu i opusti opečene
prste. Ja sam štit koji čuva kraljevstva ljudi.
Lovački rog odjeknu kroz planine, i tren kasnije Džon ču lavež pasa. „Uskoro će
nam se pridružiti“, najavi Korin. „Obuzdaj vuka.“
„Duše, k meni“, pozva Džon. Jezovuk mu nevoljno priđe, visoko dignutog,
ukočenog repa.
Divljani pokuljaše preko litice, na manje od polja milje od njih. Uz njih su jurili
psi, ljute sivosmeđe zveri s poprilično vučje krvi u sebi. Duh otkri zube, krzno mu
se nakostreši. „Роlаkо“, promrmlja Džon. „Mesto.“ Iznad sebe začu šuštanje krila.
Orao slete na kameni ispust i pobedonosno zaklikta.
Lovci oprezno priđoše, možda u strahu od strela. Džon prebroja četrnaestoricu, s
osam pasa. Veliki okrugli štitovi bili su im načinjeni od koža zategnutih preko
pletenih ramova od pruća i oslikani lobanjama. Dobra polovina je krila lica iza
grubih kaciga od drveta i tvrde kože. Na oba krila, strelci napeše tetive malih
lukova od drveta i roga, ali ih ne odapeše. Činilo se da su ostali naoružani
kopljima i maljevima. Jedan je imao iskrzanu kamenu sekiru. Nosili su samo
komade oklopa koje su skinuli s mrtvih izvidnika ili ih se domogli pljačkom.
Divljani nisu vadili rudu niti je topili, a severno od Zida bilo je malo kovača i još
manje kovačnica.
Korin isuka dugački mač. Priča o tome kako je naučio da se bori levicom nakon
što je izgubio pola desne šake bila je deo legende o njemu; govorilo se da je sada
baratao mačem bolje nego ikada ranije. Džon stade rame uz rame s krupnim
izvidnikom i isuka Dugačku kandžu iz korica. Uprkos ledenom vazduhu, znoj mu je
peckao oči.
Na deset koraka ispod ulaza u pećinu, lovci zastadoše. Vođa im priđe sam,
jašući zver koja je više ličila na jarca nego na konja, bar sudeći po sigurnom
koraku kojim se penjala neravnim obronkom. Dok su se približavali, Džon ču
njihovo čegrtanje: i jedan i drugi bili su oklopljeni kostima. Kravljim kostima,
ovčjim kostima, kostima koza i divljih bivola i losova, zelenim kostima dlakavih
mamuta... i ljudskim kostima.
„Čegrtava Košuljo”, doviknu Korin nadole, ledeno ljubazan.
„Za vrane sam Gospodar Kostiju.“ Jahačeva kaciga bila je načinjena od
slomljene lobanje džina, a medveđe kandže ušivene čitavom dužinom kožnih
rukava.
Korin frknu. „Ne vidim nikakvog gospodara. Samo pseto obučeno u pileće kosti,
što čegrće dok jaše.“
Divljanin zasikta od besa, a konj mu se prope. Zaista je čegrtao, Džon je to čuo;
kosti su bile labavo nanizane, tako da su klepetale i čangrljale kada se kretao.
„Tvoje će kosti uskoro čegrtati, Polušako. Raskuvaću meso s tebe i napraviti oklop
od tvojih rebara. Iščupaću ti zube, da bacam rune, i ješću kašu iz tvoje lobanje.“

„Ako hoćeš moje kosti, dođi i uzmi ih.“
To je, međutim, Čegrtava Košulja oklevao da uradi. Njegova brojčana prednost
malo je značila u uskom prostoru okruženom stenama gde su stajala crna braća; da
bi ih iščeprkali iz pećine, divljani bi morali da napadaju dvojica po dvojica. Ali
drugi član njegove družine prijaha do njega, jedna od žena ratnica, koje su zvali
kopljanice. „Nas je četvoro i desetoro prema vama dvojici, vrane, i osam pasa
prema vašem vuku“, viknu ona. „Bežali ili se tukli, naši ste.“
„Pokaži im“, naredi Čegrtava Košulja.
Žena zavuče ruku u krvavu vreću i izvuče trofej. Eben je bio ćelav kao jaje, tako
da je glavom izmahnula držeći je za uvo. „Hrabro je umro“, reče ona.
„Ali je umro“, kaza Čegrtava Košulja, „isto ko što ćete i vi.“ On diže bojnu
sekiru i mahnu njom iznad glave. Dobar je to čelik bio, oba sečiva opako su mu
blistala; Eben nije bio od ljudi što zapostavljaju svoje oružje. Ostali divljani
počeše da se primiču iza njega, izvikujući uvrede. Nekolicina odabra Džona za
metu poruge. „Је li to tvoj vuk, dečko ?“ viknu mršav mladić, spremajući kameni
topuz. „Biće mi plašt, pre kraja ovog dana.“ Jedna druga kopljanica otvori otrcano
krzno da pokaže Džonu tešku belu dojku. „Је li beba’oće mamicu?’Ajde,
dečko,’odi da sisaš.“ I psi su lajali.
„Hoće da nas posrame, da bismo uradili neku glupost.“ Korin pažljivo odmeri
Džona. „Zapamti svoje naređenje.“
„Izgleda da ćemo vrane morati da isteramo iz daljine“, zagrme Čegrtava Košulja
nad grajom. „Strelci!“
Reč slete s Džonovih usana pre nego što strelci stigoše da odapnu. On načini dva
brza koraka unapred. „Predajemo se!“
„Upozoravali su me da je krv kopiladi kukavička krv“, ču kako Korin Polušaka
hladno govori iza njega. „Vidim da je tako. Beži svojim novim gospodarima,
kukavice.“
Crvenog lica, Džon se spusti niz obronak do Čegrtave Košulje. Divljanin se
zagleda u njega kroz proreze na kacigi, pa reče: „Slobodnom narodu ne trebaju
kukavice.“
„Nije on kukavica.“ Jedan strelac skide kacigu od šivene ovčje kože i protrese
čupavu crvenu kosu. „То je Kopile od Zimovrela, on me je poštedeo. Neka živi.“
Džon, zanemeo, susrete Igritin pogled.
„Neka umre“, bio je uporan Gospodar Kostiju. „Crna vrana je prevrtljiva
ptičica. Ne verujem mu nimalo.“
Na steni iznad njega, orao mahnu krilima, i besnim kliktajem proseče vazduh.
„Ptica te mrzi, Džone Snežni“, reče Igrit. „S pravom. Bio je čovek pre nego što
si ga ubio.“
„Nisam znao“, kaza Džon iskreno, pokušavajući da se seti lica čoveka koga je
ubio u prolazu. „Rekla si mi da će me Mens prihvatiti.“
„I hoće“, reče Igrit.

„Mens nije ovde“, dobaci Čegrtava Košulja. „Regvil, prospi mu creva.“
Krupna kopljanica zažmiri, pa izgovori: „Ako vrana hoće da se pridruži
slobodnom narodu, nek nam pokaže koliko je vešt i dokaže da je iskren.“
„Uradiću šta god zatražite.“ Reči mu teško dođoše, ali ih Džon izreče.
Oklop od kostiju Cegrtave Košulje glasno začegrta kad se ovaj zasmeja. „Onda
ubij Polušaku, kopile.“
„Kad bi samo mogao“, reče Korin. „Okreni se, Snežni, i umri.“
A onda Korinov mač polete na njega, i nekako Dugačka kandža skoči gore da ga
odbije. Snaga udarca umalo ne izbi mač-kopile iz Džonovih ruku, i natera ga da se
povuče, teturajući se. Ne smeš ustuknuti, šta god da od tebe zatraže. On pređe na
dvoručni hvat, dovoljno brzo da i sam zada udarac, ali ga krupni izvidnik odbi u
stranu s prezrivom lakoćom. Napred i nazad su išli, crni plaštovi su vijorili,
mladićeva brzina protiv zverske snage Korinovih levorukih udaraca. Polušakin
veliki mač kao da je bio svugde istovremeno, udarci su pljuštali čas s jedne čas s
druge strane, terao ga je kuda je hteo, držao ga u raskoraku. Već je osećao kako mu
ruka trne.
Čak i kada Duh zari zube u izvidnikov list, Korin se nekako održa na nogama.
Ali u tom trenu, dok se izvijao, Džonu se ukaza prilika. On ukopa noge i izmahnu
mačem postrance. Izvidnik se naginjao unazad, i na tren se činilo da ga Džonov
udarac nije ni dodirnuo. Onda se niz crvenih suza pojavi na grlu velikog čoveka,
svetao kao ogrlica od rubina, iz njega šiknu krv, i Korin Polušaka pade.
S Duhove njuške kapalo je crvenilo, ali je samo vrh mača-kopileta bio umrljan,
poslednjih pola pedlja. Džon odvuče jezovuka i kleknu, obgrlivši ga jednom rukom.
Svetlo je već gasnulo u Korinovim očima „...oštar“, izusti on, digavši osakaćenu
šaku. A onda mu ruka klonu, i više ga ne bi.
Znao je, pomisli Džon tupo. Znao je šta će tražiti od mene. Tad pomisli na
Semvela Tarlija, na Grena i Žalobnog Eda, na Pipa i Žapca u Crnom zamku. Da li
ih je sve izgubio, kao što je izgubio Brena, i Rikona, i Roba? Ko je on sada? Šta
je?
„Diž’te ga.“ Grube ruke ga cimnuše na noge. Džon se nije opirao. „Imaš li ime?“
Igrit odgovori za njega. „Ime mu je Džon Snežni. On je krv Edarda Starka, od
Zimovrela.“
Regvil se nasmeja. „Kо bi to pomislio? Da će Korina Polušaku ubiti kopile
nekog gospodičića.“
„Prospite mu creva.“ To je bio Čegrtava Košulja, još uvek u sedlu. Orao mu
slete na koštanu kacigu, grakćući.
„Predao se“, podseti ga Igrit.
„Da, i ubio svog brata“, reče oniži ružni čovek sa zarđalom gvozdenom kacigom.
Čegrtava Košulja prijaha bliže, a kosti zaklepetaše. „Vuk mu je obavio posao.
To je bilo podlo. Polušakina smrt bila je moja.“
„Svi smo videli koliko si požurio da je uzmeš“, izrugnu se Regvil.

„On je varga“, reče Gospodar kostiju, „i vrana. Ne dopada mi se nimalo.“
„Varga možda jeste“, reče Igrit, „ali to nas ranije nije plašilo.“ Ostali zažagoriše s
odobravanjem. Iza proreza za oči na požuteloj lobanji, pogled Čegrtave Košulje
bio je zloban, ali on ipak, nevoljno, popusti. Oni su stvarno slobodan narod,
pomisli Džon.
Spalili su Korina Polušaku na mestu gde je pao, na lomači od borovih iglica,
grmlja i slomljenih grana. Drvo je delom još bilo zeleno, i gorelo je sporo i uz
mnogo dima, šaljući crni stub u svetlo i tvrdo plavetnilo neba. Nešto kasnije,
Čegrtava Košulja uze nekoliko nagorelih kostiju, dok su ostali bacali kocku za
izvidnikovu opremu. Igrit je dobila plašt.
„Vraćamo se u Prevoj urlika?“ upita je Džon. Nije znao može li ponovo da se
suoči s tim visovima, niti da li će mu konjić preživeti drugi prelaz.
„Ne“, reče ona. „Iza nas više nema ničega.“ Pogled kojim ga odmeri beše tužan.
„Do sada je Mens već dobro uznapredovao niz Mlečnu vodu. Krenuo je na vaš
Zid.“

BREN
Pepeo je padao kao meki sivi sneg.
Trčao je preko suvih iglica i smeđeg lišća, sve do ruba šume, gde su se borovi
proređivali. Iza ravnih polja video je velike gomile ljudskih stena, mračne naspram
divljih plamenova. Vetar je duvao vreo i bogat od mirisa krvi i ispečenog mesa,
tako snažnog da je počeo da bali.
Ipak, iako ga je jedan miris privlačio, drugi su ga upozoravali da se drži dalje.
On onjuši dim. Ljudi, mnogo ljudi, mnogo konja, i vatra, vatra, vatra. To je bio
najopasniji miris, opasniji čak i od tvrdog i hladnog mirisa gvožđa, mirisa ljudskih
kandži i tvrde kože. Dim i pepeo maglili su mu oči, a na nebu vide veliku krilatu
zmiju čija je grmljavina bila reka plamena. On otkri očnjake, ali tada zmije
nestade. Iza litica su visoke vatre proždirale zvezde.
Požar je besneo čitave noći, a jednom nešto zatutnja i sruši se, od čega mu se
zemlja zatrese pod nogama. Psi su lajali i cvileli, a konji užasnuto njiskali.
Zavijanje se razlegalo kroz noć; zavijanje ljudskog čopora, zavijanje straha i divlji
krici, smeh i vrisci. Nijedna zver nije bila glasna kao čovek. On načulji uši i
oslušnu, a brat mu je režao na svaki zvuk. Šunjali su se pod drvećem dok je vetar
što je mirisao na borovinu nosio pepeo i žeravice preko neba. S vremenom
plamenovi počeše da gasnu, a onda nestadoše. Sunce se tog jutra diže sivo i
zadimljeno.
Tek tada napustiše drveće, pa oprezno krenuše preko polja. Brat mu je jurio kraj
njega, privučen mirisom krvi i smrti. Tiho su trčali kroz jazbine koje su ljudi
sagradili od drveta, i trave i blata. Mnoge i mnoge bile su spaljene, a mnoge
srušene; ostale su stajale iste kao i pre. Ali ipak, nigde ne videše niti namirisaše
živog čoveka. Vrane su prekrivale tela, i uzletale su u vazduh grakćući kada bi im
se njegov brat i on približili. Divlji psi uzmicali su pred njima.
Pod velikim sivim liticama, neki je konj bučno umirao, pokušavajući da se digne
na polomljenu nogu i užasnuto njišteći kada god bi pao. Njegov brat ga obiđe, a
onda mu skoči za vrat, dok se konj slabašno ritao i kolutao očima. Kada on sam
priđe truplu, brat škljocnu zubima na njega i obori uši, i on ga ćušnu šapom i ugrize
za nogu. Borili su se između trave i blata i pepela koji je padao kraj mrtvog konja,
sve dok mu se brat ne okrenu na leđa, predajući se, povijenog repa. Još jednom
gricnu izloženi vrat; a onda se najede, i pusti brata da se najede, i oliza krv s crne
njuške.
Tada poče da ga poziva mračno mesto, kuća šapata u kojoj su svi ljudi bili slepi.
Osećao je njegove hladne prste na sebi. Njegov kameni miris šaputao mu je u nosu.
On se odupre tom zovu. Nije voleo tamu. Bio je vuk. Bio je lovac i grabljivac i
ubica, i mesto mu je bilo s braćom i sestrama u dubokoj šumi, da trči slobodno pod
zvezdanim nebom. On sede, diže glavu, pa stade da zavija. Neću ići, vikao je. Ja

sam vuk, neću ići. Pa ipak, tama se zgušnjavala, sve dok mu nije prekrila oči i
ispunila nos i začepila uši, tako da nije mogao ni da vidi ni da miriše ni da čuje ni
da trči, a sivih litica više nije bilo, kao ni mrtvog konja ni njegovog brata, i sve je
bilo crno i mirno i crno i hladno i crno i mrtvo i crno...
„Brene“, šaputao je glas tiho. Brene, vrati se. Vrati se sada, Brene. Brene... „
On sklopi treće oko i otvori prva dva, stara dva, slepa dva. Na mračnom mestu
svi su ljudi bili slepi. Ali neko ga je držao. Osećao je ruke oko sebe, toplotu
pripijenog tela. Čuo je Hodora kako tiho sebi peva: „Hodor, hodor, hodor“.
„Вгеnе?“ Bio je to Mirin glas. „Bacakao si se, ispuštao strašne zvuke. Šta si
video?“
„Zimovrel.“Jezik mu se u ustima činio tuđ i odebljao. Jednog dana kada se
vratim, više neću umeti da govorim. „Bio je to Zimovrel. Sav u plamenu. Bilo je
konjskih mirisa, i čelika i krvi. Miro, sve su pobili.“
On oseti njenu šaku na licu kako mu gladi kosu unazad. „Znojav si“, reče ona.
„Hoćeš da piješ?“
„Da pijem“, složi se on. Ona mu prinese mešinu do usana, i Bren tako žurno
prionu da mu voda pocuri niz uglove usana. Uvek je bio slab i žedan kada se
vraćao. A i gladan. Priseti se umirućeg konja, ukusa krvi u ustima, mirisa ispečenog
mesa na jutarnjem vazduhu. „Koliko dugo?“
„Tri dana“, reče Džodžen. Dečak je tiho prišao, ili je možda bio tu sve vreme; u
tom sqlepom crnom svetu, Bren nije mogao da zna. „Bojali smo se za tebe.“
„Bio sam s Letom“, reče Bren.
„Predugo. Nasmrt ćeš se izgladneti. Mira ti je kapala pomalo vode u grlo, i
stavljali smo ti med u usta, ali to nije dovoljno.“
„Jeo sam“, reče Bren. „Ulovili smo losa, i morali smo da oteramo risa kada je
pokušao da nam ga ukrade.“ Ris je bio svetlosmeđ, upola manji od jezovuka, ali
žestok. Sećao se njegovog mošusnog mirisa, i kako je režao na njih s grane hrasta.
„Vuk je jeo“, reče Džodžen. „Ti nisi. Čuvaj se, Brene. Zapamti ko si.“ I
predobro je pamtio ko je; Dečak Bren, slomljeni Bren. Bolje je biti Bren
zverobraz. Zar je bilo čudo što je radije sanjao Letove snove, vučje snove? Tu, u
ledenoj i vlažnoj tami grobnice, treće oko mu se konačno otvorilo. Mogao je da
dodirne Leto kada god bi poželeo, i jednom je čak dodirnuo i Duha i razgovarao s
Džonom. Mada je možda to samo sanjao. Nije shvatao zašto ga je Džodžen sada
stalno vraćao. Bren se osloni na ruke i diže se u sedeći položaj. „Moram da kažem
Oši šta sam video. Da li je ona ovde? Kuda je otišla?“
Divljanka sama odgovori. „Nikuda, moj gospodaru. Dosta mi je lutanja po
tami.“ On ču struganje pete na kamenu, okrenu glavu ka zvuku, ali ne vide ništa.
Činilo mu se da može da oseti njen miris, ali nije bio siguran. Svi su jednako
smrdeli, a nije imao Letov njuh da ih razlikuje. „Prošle noći sam se popišala na
nogu nekom vitezu“, nastavi Oša. „А možda je bilo i jutro, ko zna? Spavala sam, ali
sam sada budna.“ Svi su mnogo spavali, ne samo Bren. Nisu mogli mnogo šta drugo

ni da rade. Spavali su i jeli, i ponovo spavali, a ponekad malo razgovarali... ali ne
previše, i to samo šapatom, da bi bili sigurni. Oša je najviše volela da uopšte ne
govore, ali Rikona nije bilo moguće ućutkati, niti zaustaviti Hodora da samom sebi
neprekidno mrmlja: „Hodor, hodor, hodor.“
„Oša“, reče Bren, „video sam Zimovrel kako gori.“ Levo od sebe, čuo je
Rikonovo tiho disanje.
„San“, kaza Oša.
„Vučji san“, reče Bren. „А i namirisao sam to. Ništa ne miriše kao vatra. Ili
krv.“
„Čija krv?“
„Ljudska, konjska, pseća, svačija. Moramo da odemo i vidimo.“
„Ova moja mršava koža jedina je koju imam“, reče Oša. „Onaj princ od sipa,
ako me uhvati, bičem će mi je odrati.“
Mirina šaka pronađe Brenovu u tami i stegnu je. „Ako se bojiš, otići ću ja.“
Bren ču prste kako petljaju s kožom, a zatim zvuk čelika o kremen. Onda
ponovo. Vamica polete, prionu. Oša blago dunu. Dugački bledi plamen se probudi i
protegnu se na prstima, kao devojka. Nad njim je lebdelo Ošino lice. Ona bakljom
dodirnu plamen. Bren je morao da zažmuri dok se smola razgorevala, ispunjavajući
svet narandžastim odsjajima. Svetlo probudi Rikona, i on sede, zevajući.
Kada se senke pokrenuše, na tren se učini kao da se i mrtvi dižu. Lijena i
Brendon, lord Rikard Stark njihov otac, lord Edvil njegov otac, lord Vilem i
njegov brat Artos Neumoljivi, lord Donor i lord Beron i lord Rodvel, jednooki
lord Džonel, lord Bart i lord Brendon, i lord Kregan, koji se borio protiv
Zmajviteza. Sedeli su na svojim kamenim stolicama s kamenim vukovima kraj
nogu. Tu su došli kada im je iz tela iščilela toplota; to je bila tamna dvorana
mrtvih, u koju su se živi bojali da kroče.
A na ulazu u prazni grob koji je čekao lorda Edarda Starka, pod njegovim
dostojanstvenim granitnim kipom, šestoro begunaca zbilo se oko svoje male zalihe
hleba, vode i suvog mesa. „Malo nam je preostalo“, promrmlja Oša dok je
žmirkajući pregledala zalihe. „U svakom slučaju ću uskoro ili morati gore da
ukradem hranu, ili ćemo morati da pojedemo Hodora.“
„Hodor“, reče Hodor, osmehujući joj se.
„Da li je napolju dan ili noć?“ upita se Oša. „Izgubila sam račun.“
„Dan“, reče joj Bren, „ali je mračno od silnog dima.“
„Moj gospodar je siguran?“
Ne pokrećući svoje slomljeno telo, on se ipak pruži, i na tren vide dvostruko. Tu
je stajala Oša s bakljom, i Mira i Džodžen i Hodof, i dvostruki niz visokih granitnih
stubova i odavno mrtvih lordova iza njih, gubeći se u tami... ali vide i Zimovrel,
siv od oblaka dima, ogromne kapije od hrastovine i gvožđa, garave i razvaljene,
pokretni most srušen, u gomili lanaca i dasaka. U šancu su plutala tela, ostrva za
vrane.

„Siguran“, objavi on.
Oša kratko porazmisli o tome. „Onda ću da odem i vidim. Hoću da vi budete
blizu. Miro, uzmi Brenovu korpu.“
„Idemo kući?“ upita Rikon uzbuđeno. „Hoću svog konja. I hoću pitu od jabuka, i
maslac i med, i Čupu. Idemo tamo gde je Čupavko?“
„Da“, obeća Bren, „ali moraš da budeš tih.“
Mira prikači pletenu korpu na Hodorova leđa, pa pomože da se Bren u nju
podigne, provukavši mu beskorisne noge kroz rupe. U stomaku mu čudno zatreperi.
Znao je šta ih gore čeka, ali ga zbog toga nije bilo ništa manje strah. Kada krenuše,
on se okrenu da poslednji put pogleda oca, i Brenu se učini da u očima lorda
Edarda vidi tugu, kao da ne želi da odu. Moramo, pomisli. Vreme je.
Oša je u jednoj ruci nosila svoje dugačko koplje od hrastovine, a baklju u
drugoj. Go mač joj je visio preko leđa, jedan od poslednjih koji je nosio Mikenov
znak. Iskovao ga je za grob lorda Edarda, da mu umiri sen. Ali kako je Miken bio
ubijen, a gvozdenljudi čuvali arsenal, teško je bilo odreći se dobrog čelika, čak i
ako je to značilo pljačku grobova. Mira je uzela sečivo lorda Rikarda, mada se
žalila da je preteško. Brendon je uzeo imenjakovo oružje, mač napravljen za strica
koga nikada nije upoznao. Znao je da u borbi neće biti mnogo koristan, ali mu je
sečivo ipak prijalo u ruci.
Ipak je to bila samo igra, i Bren je to dobro znao.
Koraci su im odjekivali kroz ogromnu kriptu. Senke iza njih progutaše njegovog
oca dok su se senke pred njima povlačile da otkriju druge statue; to nisu bili obični
lordovi, već stari Kraljevi na Severu. Na glavama su nosili kamene krune. Toren
Stark, Kralj koji je klekao. Edvin Prolećni kralj. Teon Stark, Gladni vuk. Brendon
Palibrod i Brendon Brodograditelj. Džora i Džonos, Brendon Loši, Volton
Mesečev kralj, Ederion Mladoženja, Eiron, Bendžen Slatki i Bendžen Gorki, kralj
Edrik Snežnobradi. Lica su im bila stroga i jaka, a neki od njih behu počinili užasna
dela, ali su svi bili Starkovi, i Bren je znao priče o njima. Nikada se nije bojao
kripte; ona je bila deo njegovog doma i njega samog, i oduvek je znao da će
jednoga dana i on tu ležati.
Ali sada nije bio tako siguran. Ako odem gore, da li ću se ikada vratiti ovamo
dole? Kuda ću otići kada umrem?
„Čekajte“, reče Oša kada stigoše do zavojitih kamenih stepenica koje su vodile
gore na površinu, i dole, na dublje nivoe gde su još drevniji kraljevi sedeli na
svojim mračnim prestolima. Ona pruži baklju Miri. „Napipaću put do vrha.“ Neko
vreme su čuli zvuke njenih stopa, ali oni postajahu sve tiši i tiši, sve dok na kraju
potpuno ne iščezoše. „Hodor“, reče Hodor uznemireno.
Bren beše sebi na stotine puta rekao koliko mrzi skrivanje dole u pomrčini,
koliko želi da ponovo vidi sunce, da jaše konja kroz vetar i kišu. Ali sada, kada se
taj trenutak primicao, bojao se. Osećao se sigurno u tami; ako ne vidiš ni prst pred
nosom, lako je poverovati da ni neprijatelji nikada neće moći da te nađu. A kameni

lordovi davali su mu hrabrosti. Čak i dok nije mogao da ih vidi, znao je da su tamo.
Činilo se da je prošlo mnogo vremena pre nego što ponovo čuše neki zvuk. Bren
je već bio počeo da se boji da se Oši nešto desilo. Brat mu se nemirno vrpoljio.
„Hoću da idem kući!“ reče glasno. Hodor klimnu glavom gore-dole, pa kaza:
„Hodor.“ Onda ponovo začuše korake, sve glasnije, i ubrzo Oša izroni u svetlo,
mračnog izraza lica. „Nešto je preprečilo vrata. Ne mogu da ih pomerim.“
„Hodor može da pomeri šta god hoće.“
Oša odmeri štalskog momka. „Možda i može. Hajdemo, onda.“ Stepenice su bile
uzane, tako da su se penjali jedno za drugim. Oša je vodila. Za njom je išao Hodor,
a Bren mu se na leđima saginjao da ne bi glavom udario u tavanicu. Mira je sledila
s bakljom, a na kraju je išao Džodžen, vodeći Rikona za ruku. Išli su ukrug i ukrug,
sve više i više. Brenu se učini da oseća miris dima, ali je to možda bila samo
baklja.
Vrata kripte bila su napravljena od gvozdendrveta. Bila su stara i teška, nagnuta
u odnosu na tlo. Samo je jedna osoba odjednom mogla da im priđe. Oša pokuša još
jednom kada stiže do njih, ali Bren vide da se vrata ne pomeraju. „Pusti Hodora da
proba.“
Morali su najpre da izvade Brena iz korpe kako ne bi bio zgnječen. Mira čučnu
kraj njega na stepenicama, jedne ruke zaštitnički prebačene preko njegovih ramena,
dok su Oša i Hodor zamenjivali mesta. „Hodore, otvori vrata“, reče Bren.
Ogromni konjušar položi obe šake na vrata, gurnu i zastenja. „Hodor?“ On tresnu
vrata pesnicom, a ona ni ne zadrhtaše. „Hodor.“
„Probaj leđima“, posavetova ga Bren. „I nogama.“
Okrenuvši se, Hodor upre leđima u drvo i gurnu. I opet. I opet. „Hodor! „ On
stavi jednu nogu na viši stepenik, tako da je bio savijen pod nagnutim vratima, i
pokuša da ustane. Ovog puta drvo zastenja i zaškripa. „Hodor!“ Druga noga se
pope na sledeći stepenik, Hodor raširi noge, ukopa se i ispravi. Lice mu pocrvene i
Bren vide nabrekle žile na njegovom vratu dok se upinjao da digne teret nad
sobom. „hodor hodor hodor hodor hodor HODOR!“ Odozgo se začu mukla
tutnjava. Onda se, iznenada, vrata otvoriše i zrak dnevne svetlosti pade preko
Brenovog lica, zaslepivši ga na tren. Oša najpre gurnu koplje kroz vrata, pa zatim i
sama oprezno kroči napolje, a Rikon projuri kroz Mirine noge za njom. Hodor
širom otvori vrata i izađe. Ridovi su morali da prenesu Brena poslednjih nekoliko
koraka.
Nebo je bilo bledosivo, a dim se vrtložio svuda oko njih. Stajali su u senci Prve
utvrde, ili bar onoga što od nje beše ostalo. Čitava jedna strana zdanja se urušila.
Kamenje i slomljena kamena čudovišta ležali su razbacani po dvorištu. Pali su baš
tamo gde i ja, pomisli Bren kada ih vide. Neka kamena čudovišta behu se razbila
na toliko komada da se on zapita kako je uopšte preživeo. U blizini su vrane
kljuvale telo smrvljeno pod palim kamenom, ali je čovek ležao licem ka zemlji,
tako da Bren nije mogao da ga prepozna.

Prva utvrda je za mnoge stotine godina stajala prazna, ali sada beše postala nalik
ljušturi i više nego pre. Podovi u njoj su izgoreli, i sve grede. Tamo gde se zid
srušio, mogli su da gledaju pravo u sobe, čak i u nužnik. A ipak, iza je Slomljena
kula još stajala, netaknuta plamenom. Džodžen Rid je kašljao od dima. „Vodite me
kući!“ zahtevao je Rikon. „Hoću kući!“ Hodor je teško koračao ukrug. „Hodor“,
zajeca on sićušnim glasom. Stajali su zbijeni, sa svih strana okruženi ruševinama i
smrću.
„Digli smo dovoljno buke da probudimo zmaja“, reče Oša, „ali niko nije došao.
Zamak je mrtav i spaljen, baš kao što je Bren sanjao, ali najbolje da... Ona naglo
zaćuta na zvuk iza njih, i munjevito se okrenu, spremnog koplja.
Dve suve tamne prilike izroniše iza slomljene kule, sporo stupajući kroz
ruševine. Rikon srećno viknu: „Čиро!“ i crni jezovuk dojuri do njega. Leto priđe
sporije, protrlja glavu uz Brenovu ruku, i liznu mu lice.
„Treba da krenemo“, reče Džodžen. „Ovoliko smrti privući će i druge vukove
sem Leta i Čupavka, i to ne samo one četvoronožne.“
„Da, uskoro ćemo“, složi se Oša, „ali nam treba hrana, a možda je neko i
preživeo sve ovo. Držite se zajedno. Miro, digni štit i štiti nam leđa.“
Bio je potreban ostatak jutra da polako obiđu zamak. Veliki granitni zidovi
ostali su da stoje, tu i tamo čađavi od vatre, ali inače netaknuti. Međutim, unutar
njih, vladali su smrt i uništenje. Vrata Velike dvorane bila su ugljenisana i dimila
su se, a unutra krovne grede behu popustile i čitav krov se srušio na pod. Zelena i
žuta okna staklenih bašti razbila su se u paramparčad, drveće, voćke i cveće bili su
pokidani ili ostavljeni da uvenu. Od štale, izgrađene od drveta i slame, ne beše
ostalo ništa sem pepela, ugaraka i mrtvih konja. Bren pomisli na svoju Plesačicu, i
dođe mu da zaplače. Plitko jezero pušilo se podno bibliotečke kule, a vrela voda je
kuljala iz pukotine u njenom boku. Most između Zvonika i kule za vrane beše se
srušio u dvorište pod njim, a kupole meštra Luvina više nije bilo. Videše mutan
crveni odsjaj kako dopire kroz uske podrumske prozore pod Velikom utvrdom, i
još plamenova kako tinjaju u jednom od skladišta.
Dok su koračali, Oša je tiho dozivala kroz dim, ali im niko ne odgovori. Videše
jednog psa kako kida leš, ali on pobeže kada oseti miris jezovuka; ostali su bili
pobijeni u štenari. Meštrovi gavranovi zabavljali su se leševima, dok su vrane iz
slomljene kule bile prionule na druge. Bren prepoznade Šugavog Tima, uprkos
tome što ga je neko udario sekirom u lice. Jedan ugljenisani leš, pred čađavom
ljušturom Majčinog obredišta sedeo je ispruženih ruku i čvrsto stegnutih crnih
pesnica, kao da hoće da udari svakoga ko se usudi da mu priđe. „Ako su bogovi
milostivi“, reče Oša tihim besnim glasom, „Tuđini će se dočepati onih koji su ovo
uradili.“
„Bio je to Teon“, reče Bren mračno.
„Ne. Gledaj.“ Ona kopljem pokaza preko dvorišta. „Ono je jedan od njegovih
gvozdenljudi. I tamo. A ono je Grejdžojev konj, vidiš? Onaj crni, načičkan

strelama.“ Išla je između mrtvaca, mršteći se. „А evo i Crnog Lorena.“ On je bio
tako iskasapljen da mu je brada sada izgledala crvenkastosmeđa. „Poveo je
nekolicinu sa sobom, čini mi se.“ Oša čizmom prevrnu jedan obližnji leš. „Ima i
grb. Čovečuljak, sav crven.“
„Odrani čovek Užasnika“, reče Bren.
Leto zaurla, pa odjuri.
„Bogošuma.“ Mira Rid potrča za jezovukom, spremivši štit i koplje za žabe.
Ostali krenuše za njom, gazeći kroz dim i između palog kamenja. Pod drvećem je
vazduh bio čistiji. Nekoliko borova na rubu šume bili su oprljeni, ali su dublje
vlažno zemljište i zelena šuma pobedili vatru. „U živoj šumi postoji moć“, reče
Džodžen Rid, kao da je znao šta Bren misli, „moć jaka kao vatra.“
Na ivici crnog jezerceta, pod zaklonom drveta srca, meštar Luvin je ležao na
stomaku. Trag krvi vijugao je kroz vlažno lišće, označavajući put kojim je dopuzao.
Leto stade iznad njega, i Bren prvo pomisli da je mrtav, ali kada mu Mira dodirnu
vrat, meštar zastenja. „Hodor?“ reče Hodor žalostivo. „Hodor?“
Nežno, okrenuše Luvina na leđa. Imao je sive oči i sivu kosu, a nekada mu je
siva bila i odora, ali sada beše potamnela na mestima gde je probila krv. „Вгеn“,
reče on tiho kada ga vide kako sedi na Hodorovim leđima. „А i Rikon.“ On se
osmehnu. „Bogovi su milostivi. Znao sam...“
„Znao?“ reče Bren nesigurno.
„Noge, video sam... odeća je odgovarala, ali mišići njegovih nogu... siroti
momak...“ On se nakašlja, a krv mu navre na usta. „Nestali ste... u šumi... kako?“
„Nismo otišli“, reče Bren. „U stvari, otišli smo samo do ivice, a onda se vratili.
Poslao sam vukove da ostave trag, ali mi smo se krili u očevoj grobnici.“
„Kripta.“ Luvin se zakikota, a usta mu obli krvava pena. Meštar pokuša da se
pokrene i bolno kriknu.
Brenu navreše suze na oči. Kada čoveka nešto boli, vodiš ga meštru, ali šta da
radiš kada je u bolovima sam meštar?
„Moraćemo za njega da napravimo nosiljku“, reče Oša.
„Nema potrebe“, kaza Luvin. „Ја umirem, ženo.“
„ N e smeš“, reče Rikon besno. „Ne, ne smeš.“ Kraj njega, Čupavko iskezi
očnjake i zareža.
Meštar se osmehnu. „Ćuti sada, dete, mnogo sam stariji od tebe. Mogu... da
umrem kada hoću.“
„Hodore, dole“, reče Bren. Hodor kleknu kraj meštra.
„Slušaj“, okrete se Luvin Oši, „prinčevi... Robovi naslednici. Ne... ne zajedno...
čuješ?“
Divljanka se osloni na koplje. „Da. Sigurnije je da budu razdvojeni. Ali kuda da
ih vodim? Mislila sam, možda ti Servini...“
Meštar Luvin odmahnu glavom, mada se jasno videlo koliko ga taj napor košta.

„Servinov sin je mrtav. Ser Rodrik, Leobald Tolhart, ledi Hornvud... svi su
pobijeni. Čardak je pao, Kejlinov šanac, uskoro će i Torenov trg. Gvozdenljudi na
Kamenoj obali. A istočno Kopile od Boltona.“
„Kuda onda?“ upita Oša.
„Belo sidrište... Amberi... ne znam... rat je svuda... svako protiv svog suseda, a
zima dolazi... takva ludost, takva crna bezumna ludost. Meštar Luvin pruži ruku i
zgrabi Brenovu podlakticu, a prsti mu se stegoše s očajničkom snagom. „Sada
moraš da budeš jak. Jak.“
„Biću“, reče Bren, mada to beše teško. Ser Rodrik je ubijen i meštar Luvin, svi,
svi...
„Dobro“, reče meštar. „Dobar dečak. Sin... sin svoga oca, Bren. Sada idite.“
Oša se zagleda u stražariku, u crveno lice izrezbareno u belom stablu. „А tebe
da ostavimo bogovima?“
„Molim samo...“ Meštar proguta. „Samo... gutljaj vode, i... i još nešto. Ako bi
htela da...“
„Da.“ Ona se okrenu Miri. „Odvedi dečake.“
Džodžen i Mira povedoše Rikona. Hodor krenu za njima. Niske grane šibale su
Brenovo lice dok su se probijali kroz drveće, a lišće mu je brisalo suze. Oša im se
pridruži u dvorištu nekoliko trenutaka kasnije. Nije rekla ni reč o meštru Luvinu.
„Hodor mora ostati s Brenom, da mu služi umesto nogu“, reče divljanka odlučno.
„Ја ću povesti Rikona sa sobom.“
„Mi ćemo s Brenom“, reče Džodžen Rid.
„Da, i mislila sam da ćete tako hteti“, reče Oša. „Rekla bih da ću krenuti na
Istočnu kapiju, pa udariti Kraljevskim drumom.“
„Mi ćemo na Lovačku kapiju“, reče Mira.
„Hodor“, reče Hodor.
Prethodno svratiše u kuhinju. Oša nađe nekoliko vekni nagorelog, ali još jestivog
hleba, i čak i hladno pečeno pile, koje pokida nadvoje. Mira iskopa ćup meda i
veliki džak jabuka. Napolju se oprostiše. Rikon je jecao i držao se za Hodorovu
nogu sve dok ga Oša ne ćušnu krajem koplja. Nakon toga ju je i te kako pratio.
Čupavko krenu za njima. Poslednje što je Bren od njih video bio je jezovukov rep
kako zamiče iza Slomljene kule.
Gvozdena rešetka koja je zatvarala Lovačku kapiju bila je toliko iskrivljena
vrelinom da se nije mogla odići više od jedne stope. Morali su da se provuku ispod
njenih oštrica, jedno po jedno.
„Idemo li vašem gospodaru ocu?“ upita Bren dok su prelazili pokretni most
između zidova. „U Sivotočku motrilju?“
Mira pogledom potraži odgovor od brata. „Naš put vodi na sever“, objavi
Džodžen.
Na rubu Vučje šume, Bren se okrenu u korpi da poslednji put pogleda zamak koji

je bio njegov život. Pramenovi dima još su se dizali u sivo nebo, ali ne više nego
što bi se dizali iz zimovrelskih dimnjaka u neki običan hladni jesenji dan. Čađ je
uokvirivala neke strelnice, a tu i tamo je na spoljnom zidu bilo pukotina, nedostajao
je poneki zub na kruništu, ali to iz daljine i nije izgledalo preterano neobično. Iza
zida, vrhovi utvrda i kula i dalje su stajali kao stotinama godina unazad, i bilo je
teško reći da je zamak uopšte opljačkan i spaljen. Kamen je jak, reče Bren sebi,
korenje drveća pruža se duboko, a pod zemljom Kraljevi Zime sede na svojim
prestolima. Sve dok oni postoje, postojaće i Zimovrel. Nije bio mrtav, već samo
slomljen. Kao ni ja, pomisli on. Ni ja nisam mrtav.

APENDIKS
KRALJEVI I NJIHOVI DVOROVI

KRALJ NA GVOZDENOM
PRESTOLU

DŽOFRI BARATEON, prvi svoga imena, trinaestogodišnji dečak, stariji sin
kralja Roberta I Barateona i kraljice Sersei od kuće Lanistera
njegova majka KRALJICA SERSEI, kraljica namesnica i zaštitnica čitavog
kraljevstva
njegova sestra PRINCEZA MIRSELA, devojčica od devet godina
njegov brat PRINC TOMEN, osmogodišnji dečak, naslednik Gvozdenog
prestola
njegovi stričevi
STANIS BARATEON, gospodar Zmajkamena, samozvani kralj Stanis Prvi
RENLI BARATEON, gospodar Krajoluja, samozvani kralj Renli Prvi
njegovi ujaci
SER DŽEJMI LANISTER, Kraljeubica, lord zapovednik Kraljeve garde, sužanj
u Brzorečju
TIRION LANISTER, vršilac dužnosti kraljeve desne ruke
Tirionov štitonoša PODRIK PEJN
Tironovi telohranitelji i zakleti mačevi
BRON, najamnik, crne kose i crnoga srca
ŠAGA SIN DOLFOV, od Kamenih vrana
TIMET SIN TIMETOV, od Opečenih
ČELA KĆI ČEJKOVA, od Crnih ušiju
KRON SIN KALOROV, od Mesečeve braće
Tirionova konkubina ŠAI, pratilja vojnih logora, od svojih osamnaest leta
njegovo Malo veće
VELEMEŠTAR PISELI
LORD PETIR BELIŠ, zvani MALOPRSTIĆ, gospodar kovnica
LORD DŽENOS SLINT, zapovednik Gradske straže Kraljeve Luke („Zlatnih
plaštova“)
VARIS, evnuh, zvani PAUK, gospodar šaptalica
njegova Kraljevska garda
SER DŽEJMI LANISTER, zvani KRALJEUBICA, lord zapovednik, sužanj u

Brzorečju
SENDOR KLEGANI, zvani PSETO
SER BOROS BLUNT
SER MERIN TRENT
SER ERIS OUKHART
SER PRESTON GRINFILD
SER MENDON MUR
njegovi dvorani i pratioci
SER ILIN PEJN, kraljeva pravda, glavoseča
VILAR, kapetan lanisterske kućne garde u Kraljevoj Luci („Crvenih plaštova“)
SER LANSEL LANISTER, bivši štitonoša kralja Roberta, odnedavno vitez
TIREK LANISTER, bivši štitonoša kralja Roberta
SER ARON SANTAGAR, kaštelan
SER BELON SVON, drugi sin lorda Galijana Svona od Kamen-glave
LEDI ERMESANDA HEJFORD, odojče
SER DONTOS HOLARD, zvani CRVENI, pijanac
DŽALABAR KSO, izgnani princ s Letnjih ostrva
MESEČEV DEČAK, luda
LEDI TANDA STOUKVORT
FALISA, njena starija kćer
LOLISA, njena mlađa kćer, devica od trideset i tri leta
LORD DŽAJLZ ROZBI
SER HORAS REDVIN i njegov brat blizanac SER HOBER REDVIN, sinovi
gospodara Senice
narod u Kraljevoj Luci
Gradska straža („Zlatni plaštovi“)
DŽENOS SLINT, gospodar Harendvora, lord zapovednik
MOROS, njegov stariji sin i naslednik
ALAR DIM, Slintov glavni narednik
SER DŽEJSLIN BAJVOTER, zvani GVOZDENŠAKA, kapetan Rečne kapije
PIROMANSER HALIN, mudrac Esnafa alhemičara
ČATAJA, vlasnica skupog bordela
ALAJAJA, DENSI, MAREI, neke od njenih devojaka
TOBO MOT, majstor oružar
SALOREON, majstor oružar
GVOZDENTRBUH, kovač
LOTOR BRUN, konjanik slobodnjak
SER OZMUND KETLBLEK, vitez bezemljaš sumnjive prošlosti
OZFRID I OZNI KETLBLEK, njegova braća

SIMON SREBRNJEZIK, pevač
Na barjaku kralja Džofrija nalaze se krunisani jelen Barateona, crn na zlatnom, i
lanisterski lav, zlatan na grimiznom, propeti.

KRALJ U USKOM MORU

STANIS BARATEON, prvi svog imena, stariji od braće kralja Roberta, bivši
gospodar Zmajkamena, drugi sin lorda Stefona Barateona i ledi Kasane od kuće
Estermonta
njegova žena
LEDI SELISA od kuće Florenta
ŠIRIN, njihovo jedino dete, desetogodišnja devojčica
njegovi rođaci
SER LOMAS ESTERMONT, ujak
njegov sin SER ENDRU ESTERMONT
njegovi dvorani i pratioci
MEŠTAR KRESEN, lekar i učitelj, star čovek
MEŠTAR PILOS, njegov mladi naslednik
OBREDNIK BAR
SER AKSEL FLORENT, zapovednik odbrane Zmajkamena i stric kraljice
Selise
ZAKRPA, maloumna luda
LEDI MELISANDRA OD AŠAIJA, zvana CRVENA ŽENA, sveštenica R’lora,
Srca vatre
SER DAVOS SIVORT, zvani VITEZ OD PRAZILUKA, ponekad i
KRATKORUKI, bivši krijumčar, kapetan Crne Bete njegova žena
MARJA, stolareva kći
njihovih sedam sinova
DEJL, kapetan Utvare
ALARD, kapetan Ledi Marje
MATOS, drugi oficir Crne Bete
MARIK, zapovednik veslača na Gnevu
DEVAN, štitonoša kralja Stanisa
STANIS, devetogodišnji dečak
STEFON, šestogodišnji dečak
BRIJEN FARING, štitonoša kralja Stanisa
njegovi lordovi vazali i zakleti mačevi

ARDRIJAN SELTIGAR, gospodar Kandžinog ostrva, starac
MONFORD VELARION, gospodar Plima i despot od Plavikraja
DURAM BAR EMON, gospodar Oštrog rta, momak od četrnaest leta
GUNSER SANGLAS, lord Milolučkog zaliva
SER HABARD RAMTON
SALADOR SAN, iz Slobodnog grada Lisa, samozvani princ Uskog mora
MOROŠ MIRANIN, admiral-plaćenik
Kralj Stanis je za svoj barjak odabrao vatreno srce Gospodara svetlosti; crveno
srce okruženo narandžastim plamenovima na svetložutom polju. U srcu je prikazan
okrunjeni jelen kuće Barateona, crn.

KRALJ U VISOKOM SADU

RENLI BARATEON, prvi svog imena, mlađi brat kralja Roberta, bivši
gospodar Krajoluja, treći sin lorda Stefona Barateona i ledi Kasane od kuće
Estermonta
njegova nevesta LEDI MARGERI od kuće Tirela, devica od petnaest leta
njegovi rođaci
SER ELDON ESTERMONT, ujak
Ser Eldonov sin SER EMON ESTERMONT
Ser Emonov sin SER ALIN ESTERMONT
njegovi lordovi vazali
MEJS TIREL, gospodar Visokog Sada i kraljeva desna ruka
RENDIL TARLI, gospodar Rožnog brega
METIS ROUEN, gospodar Zlatogaja
BRIS KERON, gospodar Krajina
SIRA EROL, gospa od Kamenog plasta
ERVIN OUKHART, gospodar Starog hrasta
ALESTER FLORENT, gospodar Bistrovode
LORD SELVIN OD OPORJA, zvani VEČERNJA ZVEZDA
LEJTON HAJTAUER, glas Starigrada, gospodar Luke
LORD STEFON VARNER
njegova Dugina garda
SER LORAS TIREL, Vitez od Cveća, lord zapovednik
LORD BRIS KERON, Narandžasti
SER GIJARD MORIGEN, Zeleni
SER PARMEN KREJN, Purpurni
SER ROBAR ROJS, Crveni
SER EMON KAJ, Žuti
BRIJENA OD OPORJA, Plava, takođe zvana i LEPOTICA BRIJENA, kći lorda
Selvina Večernje Zvezde
njegovi vitezovi i zakleti mačevi
SER KORTNI PENROUZ, zapovednik odbrane Krajoluja štićenik ser Kortnija
EDRIK OLUJNI, kopile kralja Roberta s ledi Delenom od kuće Florenta

SER DONEL SVON, naslednik Kamene glave
SER DŽON FOSOVEJ, od Fosoveja Zelenih jabuka
SER BRIJAN FOSOVEJ, SER TENTON FOSOVEJ i SER EDVID FOSOVEJ,
od Fosoveja Crvenih jabuka
SER KOLEN OD ZELENVIRA
SER MARK MALENDOR
CRVENI RONET, Vitez od Grifinovog gnezda
njegovo domaćinstvo
MEŠTAR DŽURNI, savetnik, lekar i učitelj
Barjak kralja Renlija je okrunjeni jelen kuće Barateona od Krajoluja, crn na
zlatnom polju, istovetan onom njegovog brata kralja Roberta.

KRALJ NA SEVERU

ROB STARK, gospodar Zimovrela i kralj na Severu, najstariji sin Edarda
Starka, gospodara Zimovrela, i ledi Kejtlin od kuće Tulija, momak od petnaest leta
njegov jezovuk SIVI VETAR
njegova majka LEDI KEJTLIN, od kuće Tulija
njegova braća i sestre
PRINCEZA SANSA, dvanaestogodišnja devica
Sansin jezovuk {LEDI}, ubijena u Derijevom zamku
PRINCEZA ARJA, desetogodišnja devojčica
Arjin jezovuk NIMERIJA, oterana pre godinu dana
PRINC BRENDON, zvani Bren, naslednik Zimovrela i Severa, osmogodišnjak
Brenov jezovuk LETO
PRINC RIKON, četvorogodišnji dečak
Rikonov jezovuk ČUPAVKO
njegov polubrat DŽON SNEŽNI, petnaestogodišnjak, kopile, čovek Noćne
straže
njegovi rođaci
{BRENDON STARK}, stariji brat lorda Edarda, ubijen po naređenju kralja
Erisa II Targarjena
BENDŽEN STARK, mlađi brat lorda Edarda, čovek Noćne straže, nestao s one
strane Zida
LIZA ERIN, mlađa sestra ledi Kejtlin, udovica {lorda Džona Erina},
gospodarica Gnezda sokolovog
SER EDMUR TULI, mlađi brat ledi Kejtlin, naslednik Brzorečja
SER BRINDEN TULI, zvani CRNA RIBA, stric ledi Kejtlin
njegovi zakleti mačevi i saborci
TEON GREJDŽOJ, štićenik lorda Edarda, naslednik Hridi i Gvozdenih ostrva
HALIS MOLEN, kapetan zimovrelske garde
DŽEKS, KVENT, ŠAD, gardisti pod Molenovim zapovedništvom
SER VENDEL MENDERLI, drugi sin gospodara Belih sidrišta
PATREK MALISTER, naslednik Vodogleda
DEJSI MORMONT, najstarija kći ledi Meg i naslednica Medveđeg ostrva

DŽON AMBER, zvani MALIDŽON
ROBIN FLINT, SER PERVIN FREJ, LUKAS BLEKVUD
njegov štitonoša, OLIVAR FREJ, osamnaestogodišnjak
domaćinstvo u Brzorečju
MEŠTAR VAJMEN, savetnik, lekar i učitelj
SER DEZMOND GREL, kaštelan
SER ROBIN RIGER, kapetan garde
ATERIDIS VEJN, kućeupravitelj Brzorečja
RIMUND STIHOTVORAC, pevač
domaćinstvo u Zimovrelu
MEŠTAR LUVIN, savetnik, lekar i učitelj
SER RODRIK KASEL, kaštelan
BET, njegova mlađa kći
VALDER FREJ, zvani VELIKI VALDER, štićenik ledi Kejtlin, osam godina
VALDER FREJ, zvani MALI VALDER, štićenik ledi Kejtlin, takođe
osmogodišnjak
OBREDNIK ČEJL, ključar biblioteke i obredišta u zamku
DŽOSET, konjušar i dreser konja
BENDI i ŠIRA, njegove bliznakinje
FARLEN, glavni psetar
PALA, devojka iz štenara
STARA NEN, pripovedačica, nekada dojilja, sada u dubokoj starosti
HODOR, njen prapraunuk, slaboumni konjušar
GEJDŽ, kuvar
REPA, sudopera i kuvarov pomoćnik
OŠA, divljanka uhvaćena u Vučjoj šumi, sada radnica u kuhinji
MIKEN, kovač i oružar
SLAMOGLAVI, SKITRIK, ŠUGAVI TIM, BURENCE, gardisti
KALON, TOM, deca gardista
njegovi lordovi vazali i vojskovođe (s Robom u Brzorečju)
DŽON AMBER, zvani VELIDŽON
RIKARD KARSTARK, gospodar Kardoma
GALBART GLOVER, gospodar Čardaka šumskog
MEG MORMONT, gospa od Medveđeg ostrva
SER STEVRON FREJ, najstariji sin lorda Valdera Freja i naslednik Blizanaca
ser Stevronov najstariji sin SER RIMEN FREJ
ser Rimenov sin CRNI VALDER FREJ
MARTIN REČNI, kopile lorda Valdera Freja (s vojskom Ruza Boltona u
Blizancima)

RUZ BOLTON, gospodar Užasnika, zapovednik većeg dela severnjačke vojske
ROBET GLOVER, od Čardaka šumskog
VALDER FREJ, gospodar Prelaza
SER HELMAN TOLHART, od Torenovog trga
SER ENIS FREJ (zarobljenici lorda Tivina Lanistera)
LORD MEDŽER SERVIN
HARION KARSTARK, jedini preživeli sin lorda Rikarda
SER VILIS MENDERLI, naslednik Belih sidrišta
SER DŽARED FREJ, SER HOSTEN FREJ, SER DENVEL FREJ i njihov
polubrat, kopile RONEL REČNI (u pohodima ili u svojim zamcima)
LIMEN DERI, osmogodišnji dečak
SELA VENT, gospa od Harendvora, zamak joj oteo lord Tivin Lanister
DŽEJSON MALISTER, gospodar Vodogleda
DŽONOS BREKEN, gospodar Kamene živice
TITOS BLEKVUD, gospodar Gavrangrane
LORD KARIL VENS
SER MARK PAJPER
SER HALMON PEDŽ
njegovi lordovi vazali i zapovednici zamkova na severu
VIMEN MENDERLI, gospodar Belih sidrišta
HAULAND RID od Sivotočke motrilje, močvarac
Haulandova kći MIRA, devica od petnaest leta
Haulandov sin DŽODŽEN, trinaestogodišnji dečak
LEDI DONELA HORNVUD, udovica i ožalošćena majka
KLEJ SERVIN, naslednik lorda Medžera, četrnaestogodišnji momak
LEOBALD TOLHART, mlađi brat ser Helmanov, zapovednik odbrane
Torenovog trga
Leobaldova žena BERENA od kuće Hornvuda
Leobaldov sin BRENDON, četrnaestogodišnji momak
Leobaldov sin BEREN, desetogodišnjak
ser Helmanov sin BENFRED, naslednik Torenovog trga
ser Helmanova kći EDARA, devet godina
LEDI SIBELA, žena Robeta Glovera, u njegovom odsustvu drži Čardak šumski
Robetov sin GAVEN, trogodišnjak, naslednik Čardaka šumskog
Robetova kći ERENA, devojčica od dvanaest meseci
LARENS SNEŽNI, kopile lorda Hornvuda, dvanaestogodišnjak, štićenik
Galbarta Glovera
MORS VRANOJED i HOTER KURVOLOVAC od kuće Ambera, Velidžonovi
stričevi

LEDI LIESA FLINT, majka Robinova
ONDRU LOK, gospodar Starozamka, starac
Barjak Kralja na Severu ostao je isti kao što je bio hiljadama godina: sivi
jezovuk Starka od Zimovrela, u trku preko ledenobelog polja.

KRALJICA PREKO MORA

DENERIS TARGARJEN, zvana Deneris Olujrođena, Neizgorela, Majka
zmajeva, kalisi Dotraka, prva svog imena, jedino preživelo dete kralja Erisa II
Targarjena i njegove sestre/žene, kraljice Raele, udovica od četrnaest godina
njeni novoizlegli zmajevi, DROGON, VISERION, REGAL
njena braća
{REGAR}, princ od Zmajkamena i naslednik Gvozdenog prestola, ubio ga kralj
Robert na Trozupcu
{RENIS}, Regarova kći s Elijom od Dorne, ubijena tokom pada Kraljeve Luke
{EGON}, Regarov sin s Elijom od Dorne, ubijen tokom pada Kraljeve Luke
{VISERIS}, samozvani kralj Viseris, treći svog imena, zvani Kralj prosjak,
svojom rukom ga u Ves Dotraku ubio kal Drogo njen muž
{DROGO}, kal Dotraka, umro od zagađenih rana
{REGO}, mrtvorođeni sin Deneris i kala Droga, ubila ga u utrobi Miri Maz Dur
njena Kraljičina garda
SER DŽORA MORMONT, vitez u izgnanstvu, bivši gospodar Medveđeg ostrva
JOGO, ko i krvorodnik, bič
AGO, ko i krvorodnik, luk
RAKARO, ko i krvorodnik, arak
njene sluškinje
IRI, mlada Dotrakinja
JIKI, mlada Dotrakinja
DOREA, liška robinja, bivša kurva
troje tragača
KSARO KSOAN DAKSOS, trgovački princ iz Karta
PJAT PRI, volšebnik iz Karta
KAITI, maskirana senkovezilja iz Ašaija
ILIRIO MOPATIS, magister Slobodnog grada Pentosa, posredovao u venčanju
Deneris i Kala Droga i kovao zavere o Viserisovom povratku na Gvozdeni presto
Barjak Targarjena je barjak Egona Osvajača, koji je pokorio šest od sedam
kraljevstava, osnovao dinastiju, i načinio Gvozdeni presto od mačeva svojih

poraženih neprijatelja: troglavi zmaj, crven na crnom.

DRUGE KUĆE, VELIKE I MALE

KUĆA ERINA

Kuća Erina se po izbijanju rata nije opredelila ni za jednog od suparnika, i
prikupila je svoje snage da bi branila Gnezdo sokolovo i Erinov dol. Simbol Erina
je soko i polumesec, beli, na nebeskoplavom polju. Reči Erina su Visoko kao čast.
ROBERT ERIN, gospodar Gnezda sokolovog, branilac Dola, zaštitnik Istoka,
bolešljiv šestogodišnjak,
njegova mati, LEDI LIZA, od kuće Tulija, treća supruga i udovica {lorda Džona
Erina}, pokojne kraljeve desnice, i sestra Kejtlin Stark.
njegovo domaćinstvo
MEŠTAR KOLMON, savetnik, lekar i učitelj
SER MARVIN BELMOR, kapetan garde
LORD NESTOR ROJS, visoki kućeupravitelj Dola
sin lorda Nestora, SER ALBAR
MIA KAMENA, kopile u njegovoj službi, vanbračna kći kralja Roberta
MORD, brutalni tamničar
MARILION, mladi pevač
njegovi lordovi vazali, pratioci i udvarači njegove majke
LORD JON ROJS, zvani BRONZANI JON
drugi sin lorda Jona, SER ROBAR, u službi kralja Renlija, Robar Crveni od
Dugine garde
najmlađi sin lorda Jona, {SER VEJMAR}, čovek iz noćne straže, nestao s one
strane Zida
LORD NESTOR ROJS, rođak lorda Jona, visoki kućeupravitelj Dola
sin i naslednik lorda Nestora, SER ALBAR
kći lorda Nestora, MIRANDA
SER LIN KORBREJ, udvarač ledi Lize
MIČEL REDFORT, njegov štitonoša
LEDI ANJA VEJNVUD
najstariji sin i naslednik ledi Anje, SER MORTON, udvarač ledi Lize
drugi sin ledi Anje, SER DONEL, Vitez od Dveri
ION HANTER, gospodar Strelčevog dvora, starac, udvarač ledi Lize

KUĆA FLORENTA

Florenti od Bistrovode zakleti su vazali Visokog Sada, i kao i Tireli opredelili
su se za kralja Renlija. Međutim, oni sede na dve stolice, pošto je Stanisova
kraljica iz porodice Florenta, a njen stric zapovednik odbrane Zmajkamena. Simbol
kuće Florenta je glava lisice u vencu cveća.
ALESTER FLORENT, gospodar Bistrovode
njegova supruga, LEDI MELARA, od kuće Krejna
njihova deca
ALEKIN, naslednik Bistrovode
MELESA, udata za lorda Rendila Tarlija
REA, udata za lorda Lejtona Hajtauera
njegova braća i sestre
SER AKSEL, zapovednik odbrane Zmajkamena
{SER RAJAM}, poginuo pri padu s konja
kći ser Rajama, KRALJICA SELISA, udata za kralja Stanisa
stariji sin i naslednik ser Rajama, SER IMRI
mlađi sin ser Rajama, SER EREN
SER KOLIN
Kolinova kći DELENA, udata za SER HOSMANA NORKROSA
Delenin sin, EDRIK OLUJNI, kopile kralja Roberta
Delenin sin, ALESTER NORKROS
Delenin sin, RENLI NORKROS
Kolinov sin, MEŠTAR OMER, u službi u Starom hrastu
Kolinov sin MEREL, štitonoša na Senici
njegova sestra RILENA, udata za ser Ričarda Krejna

KUĆA FREJA

Moćni, bogati i brojni, Freji su vazali kuće Tulija, mačevi su im zakleti na
vernost Brzorečju, ali nisu uvek bili savesni u vršenju svojih dužnosti. Kada se
Robert Barateon na Trozupcu sudario s Regarom Targarjenom, Freji su stigli tek po
završetku bitke, i od tada je lord Hoster Tuli uvek zvao lorda Valdera: „Pokojni
lord Frej.“ Lord Frej se složio da podrži Kralja na Severu tek nakon što je Rob
Stark pristao na veridbu, obavezavši se da se nakon rata oženi jednom od njegovih
kćeri ili unuka. Lord Valder doživeo je devedeset i jedan imendan, ali je nedavno
uzeo i osmu ženu, sedamdesetak godina mlađu od sebe. Za njega se kaže da je
jedini lord u Sedam kraljevstava koji može da izvede u boj vojsku sastavljenu
isključivo od vlastitog potomstva.
VALDER FREJ, gospodar Prelaza,
od prve žene, {LEDI PERE, od kuće Rojsa}:
SER STEVRON, naslednik Blizanaca
ož. {Korenom Svon, umrlom od sušice}
Stevronov stariji sin, SER RIMEN
Rimenov sin EDVIN, oženjen Dženis Hanter
Edvinova kći, VALDA, osmogodišnjakinja
Rimenov sin VALDER, zvani CRNI VALDER
Rimenov sin PETIR, zvani PETIR BUBULJICA ož. Milendom Keron
Petirova kći PERA, petogodišnja devojčica
ož. {Džejn Liden, poginula pavši s konja}
Stevronov sin EGON, maloumnik zvani ZVONCE
Stevronova kći {MEGELA, umrla na porođaju}, ud. za ser Dafina Vensa
Megelina kći MARIJANA, devica
Megelin sin VALDER VENS, štitonoša
Megelin sin PATREK VENS ož. {Marselom Vejnvud, umrlom na porođaju}
Stevronov sin VOLTON, ož. Dijanom Harding
Voltonov sin STEFON, zvani SLATKI
Voltonova kći VALDA, zvana LEPA VALDA
Voltonov sin BRIJEN, štitonoša
SER EMON, ož. Dženom od kuće Lanistera

Emonov sin SER KLIOS, ož. Džejn Deri
Kliosov sin TIVIN, jedanaestogodišnji štitonoša
Kliosov sin VILEM, paž u Jasenkraju
Emonov sin SER LIONEL, ož. Melesom Krejkhol
Emonov sin TION, štitonoša, sužanj u Brzorečju
Emonov sin VALDER, zvani CRVENI VALDER, paž u Livačkoj steni
SER ENIS, ož. (Tijanom Vild, umrlom na porođaju}
Enisov sin EGON KRVOROÐENI, odmetnik
Enisov sin REGAR, v. Džejn Bizberi
Regarov sin ROBERT, trinaestogodišnji dečak
Regarova kći VALDA, desetogodišnjakinja, zvana BELA VALDA
Regarov sin DŽONOS, dečak od osam godina
PERIJANA, ud. za ser Leslina Haja Perijanin
sin SER HARIS HAJ
Harisov sin, VALDER HAJ, četvorogodišnji dečak
Perijanin sin SER DONEL HAJ
Perijanin sin ALIN HAJ, štitonoša
od druge žene, {LEDI SIRENE, od kuće Svona}:
SER DŽARED, njihov najstariji sin, ož. {Alisom Frej}
Džaredov sin, SER TITOS, ož. Zoi Blejntri
Titosova kći ZIA, devica od četrnaest leta
Titosov sin ZAKERI, dvanaestogodišnjak, iskušenik u starigradskom obredištu
Džeredova kći KIRA, ud. za ser Garsa Gudbruka
Kirin sin VALDER GUDBRUK, devet godina
Kirina kći DŽEJN GUDBRUK, šest
OBREDNIK LUSEON, u službi u Velikom obredištu Belorovom u Kraljevoj
Luci
od treće žene, {LEDI AMAREI od kuće Krejkhola}:
SER HOSTIN, njihov stariji sin, ož. Belenom Hovik
Hostinov sin SER ARVUD, ož. Rijelom Rojs
Arvudova kći RIJELA, devojčica od pet godina
Arvudovi blizanci ANDROU i ALIN, trogodišnjaci
LEDI LITENA, ud. za lorda Lucijasa Viprena
Litenina kći ELIJANA, ud. za ser Džona Vilda
Elijanin sin RIKARD VILD, četiri godine
Litenin sin SER DEJMON VIPREN SIMOND, ož. Betarios od Bravosa
Simondov sin ALESANDER, pevač
Simondova kći ALIKS, devica od sedamnaest leta
Simondov sin BRADAMAR, desetogodišnji dečak, podiže ga na Bravosu Oro

Tendiris, tamošnji trgovac
SER DANVEL, ož. Vinafreji Vent
{mnoštvo mrtvorođenčadi i pobačaja}
MERET, ož. Marijom Deri
Meretova kći AMEREJI, zvana AMI, šesnaestogodišnja udovica, ud. za {ser
Pejta od Plavog kraka}
Meretova kći VALDA, zvana DEBELA VALDA, devica od petnaest godina
Meretova kći MARISA, devica od trinaest godina
Meretov sin VALDER, zvani MALI VALDER, osmogodišnjak, poslan da
odraste u Zimovrelu kao štićenik ledi Kejtlin Stark
{SER DŽEREMI, utopio se}, ož. Karoleji Vejnvud
Džeremijev sin SENDOR, dvanaestogodišnjak, štitonoša ser Donela Vejnvuda
Džeremijeva kći SINTEA, devojčica od devet godina, štićenica ledi Anje
Vejnvud
SER REJMUND, ož. Beoni Bizbcri
Rejmundov sin ROBERT, šesnaest godina, učenik u Starigradskoj citadeli
Rejmundov sin MELVIN, petnaestogodišnjak, šegrt kod jednog alhemičara u
Lisu
Rejmundove bliznakinje SERA i SARA, četrnaestogodišnje device
Rejmundova kći SERSEI, šest godina, zvana PČELICA
od četvrte žene, {LEDI ALISE, od kuće Blekvuda}:
LOTAR, njihov najstariji sin, zvani HROMI LOTAR, ož. Leonelom Leford
Lotarova kći TISANA, sedmogodišnja devojčica
Lotarova kći VALDA, četvorogodišnja devojčica
Lotarova kći EMBERLEI, dvogodišnja devojčica
SER DŽEMOS, ož. Saleji Pedž
Džemosov sin VALDER, zvani VELIKI VALDER, osmogodišnji dečak, poslan
da odraste u Zimovrelu kao štićenik ledi Kejtlin Stark
Džemosovi blizanci DIKON i MATOS, petogodišnjaci
SER VALEN, ož. Silvom Pedž
Valenova kćer MERIJANA, zvana VESELA, jedanaestogodišnjakinja
LEDI MORJA, ud. za ser Flementa Breksa
Morjin sin ROBERT BREKS, devet godina, poslan da odraste u Livačkoj steni
kao paž
Morjin sin VALDER BREKS, šestogodišnjak
Morjin sin DŽON BREKS, trogodišnji dečačić
TITA, zvana DEVICA TITA, devica od dvadeset i devet leta
od pete žene, {LEDI SARJE od kuće Venta}: bez potomstva
od šeste žene, {LEDI BETANI od kuće Rozbija}:

SER PERVIN, njihov najstariji sin
SER BENFRI, ož. Džijanom Frej, rođakom
Benfrijeva kći DELA, zvana GLUVA DELA, trogodišnjakinja
Benfrijev sin OZMUND, dvogodišnji dečak
MEŠTAR VILAMEN, u službi na Strelčevom dvoru
OLIVAR, štitonoša u službi Roba Starka
ROZLIN, devica od šesnaest leta
od sedme žene, {LEDI ANARE od kuće Faringa}:
ARVINA, četrnaestogodišnja devica
VENDEL, njihov najstariji sin, trinaestogodišnjak, poslan da odraste u
Vodogledu kao paž
KOLMAR, obećan Veri, jedanaestogodišnjak
VALTIR, zvani TIR, desetogodišnji dečak
ELMAR, veren s Arjom Stark, devetogodišnji dečak
ŠIREI, devojčica šest godina stara
njegova osma žena, LEDI DŽOJAS od kuće Erenforda do sada bez potomstva
vanbračna deca lorda Freja, od mnogih majki
VALDER REČNI, zvani KOPILE VALDER
sin Valdera Kopileta SER EMON REČNI
kći Valdera Kopileta VALDA REČNA
MEŠTAR MELVIS, u službi u Rozbiju
DŽEJN REČNA, MARTIN REČNI, RIGER REČNI, RONEL REČNI, MELARA
REČNA, i drugi

KUĆA GREJDŽOJA

Belon Grejdžoj, gospodar Gvozdenih ostrva, poveo je bunu protiv Gvozdenog
prestola, koju su skršili kralj Robert i lord Edard Stark. Mada je njegov sin Teon,
odrastao u Zimovrelu, bio jedan od pristalica i najbližih pratilaca Roba Starka,
lord Belon se nije pridružio severnjacima kada su krenuli na jug u rečne zemlje.
Simbol Grejdžoja je zlatna džinovska sipa na crnom polju. Njihove reči su Mi
ne sejemo.
BELON GREJDŽOJ, gospodar Gvozdenih ostrva, kralj soli i stena, sin bure,
lord kosac od Hridi, kapetan Velike sipe
njegova žena, LEDI ALANIS, od kuće Harloua
njihova deca
{RODRIK}, poginuo u Vodogledu za vreme Grejdžojeve bune
{MERON}, poginuo kod Hridi za vreme Grejdžojeve bune
ASA, kapetan Crnog vetra
TEON, štićenik lorda Edarda Starka u Zimovrelu
njegova braća
JURON, zvani VRANOOKI, kapetan Tišine, odmetnik, gusar i pljačkaš
VIKTARION, lord kapetan Gvozdene flote, kapetan Gvozdene pobede
ERON, zvani MOKROKOSI, sveštenik Utopljenog boga
njegovo domaćinstvo u Hridi
DAGMER zvani BRAZDIBRADA, kaštelan, kapetan Penopije
MEŠTAR VENDAMIR, lekar i savetnik
HELIJA, domaćica zamka
narod u Gospodluci
SIGRIN, brodograditelj
njegovi lordovi vazali
LORD BOTLI, od Gospodluke
LORD VINČ, od Gvozdenbrega
LORD HARLOU, od Harloua
STONHAUS, od Starog Vika
DRAM, od Starog Vika

GUDBRADER, od Starog Vika
GUDBRADER, od Velikog Vika
LORD MERLIN, od Velikog Vika
SPAR, od Velikog Vika
LORD BLEKTAJD, od Crnoplime
LORD SOLTKLIF, od Slanostene
LORD SANDERLI, od Slanostene

KUĆA LANISTERA

Lanisteri od Livačke stene stoje iza pretenzija kralja Džofrija na Gvozdeni
presto. Njihov simbol je zlatni lav na grimiznom polju. Reči Lanistera su Čuj moju
riku!
TIVIN LANISTER, gospodar Livačke stene, zaštitnik Zapada, štit Lanisgrada i
kraljeva desna ruka, zapovednik lanisterske vojske kod Harendvora
njegova žena {LEDI DŽOANA}, rođaka, umrla na porođaju
njihova deca
SER DŽEJMI, zvani Kraljeubica, zaštitnik Istoka i lord zapovednik Kraljeve
garde, blizanac kraljice Sersei
KRALJICA SERSEI, udovica kralja Roberta, Džejmijeva bliznakinja, kraljica
namesnica i zaštitnica čitavog kraljevstva
TIRION, zvani BAUK, kepec
njegovi braća i sestre
SER KEVAN, stariji od njegove braće
ser Kevanova žena DORNA, od kuće Svifta
otac ledi Dorne, SER HARIS SVIFT
njihova deca
SER LANSEL, bivši štitonoša kralja Roberta, nakon njegove smrti proizveden u
viteza
VILEM, Martinov blizanac, štitonoša, zarobljen u Šaputavoj šumi
MARTIN, Vilemov blizanac, štitonoša
DŽENEJI, dvogodišnja devojčica
DŽENA, njegova sestra, udata za ser Emona Freja
Dženin sin SER KLIOS FREJ, zarobljen u Šaputavoj šumi
Dženin sin TION FREJ, štitonoša, zarobljen u Šaputavoj šumi
{SER TIGET}, njegov drugi brat, umro od kuge
Tigetova udovica DARLISA, od kuće Marbrenda
Tigetov sin TIREK, kraljev štitonoša
{DŽERION}, njegov najmlađi brat, nestao na moru
Džerionova vanbračna kći DŽOJ, jedanaest godina

njegov rođak SER STAFORD LANISTER, brat pokojne ledi Džoane
kćeri ser Staforda SERENA i MIRIJELA
sin ser Staforda SER DEJVEN
njegovi lordovi vazali, kapetani i zapovednici
SER ADAM MARBREND, naslednik Jasenkraja, zapovednik izviđača i tragača
lorda Tivina
SER GREGOR KLEGANI, Planina Koja Jaše
POLIVER, ČIZVIK, SRCULENCE RAF, DANSEN i GOLICAC, vojnici u
njegovoj službi
LORD LEO LEFORD
SER EJMORI LORČ, kapetan družina za prikupljanje hrane
GAVEN VESTERLING, gospodar Litice, zarobljen u Šaputavoj šumi, sužanj u
Vodogledu,
SER ROBERT BREKS i njegov brat SER FLEMENT BREKS
SER FORLI PRESTER, od Zlatnog zuba
VARGO HOUT, iz Slobodnog grada Kohora, kapetan najamničke čete zvane
Hrabri drugari
MEŠTAR KREJLEN, njegov savetnik

KUĆA MARTELA

Dorna se poslednja od Sedam kraljevstava zaklela na vernost Gvozdenom
prestolu. Krv, običaji i istorija razdvajaju Dornjane od drugih kraljevstava. Nakon
izbijanja rata za nasledstvo, princ od Dorne nije se oglasio i umešao.
Barjak Martela je crveno sunce probodeno zlatnim kopljem. Njihove reči su
Nesagnuti, nepokoreni, neslomljeni.
DORAN NIMEROS MARTEL, gospodar Sunčevog koplja, princ od Dorne
njegova žena MELARIJA, iz Slobodnog grada Norvosa
njihova deca
PRINCEZA ARIJANA, njihova najstarija kći, naslednica Sunčevog koplja
PRINC KVENTIN, njihov stariji sin
PRINC TRISTAN, njihov mlađi sin
njegova braća i sestre
njegova sestra {PRINCEZA ELIJA}, udata za princa Regara Targarjena, ubijena
nakon pada Kraljeve Luke
Elijina kći {PRINCEZA RENIS}, devojčica, ubijena nakon pada Kraljeve Luke,
Elijin sin {PRINC EGON}, odojče, ubijen nakon pada Kraljeve Luke
njegov brat PRINC OBERIN, Crvena Kobra
njegovo domaćinstvo
AREO HOTAH, norvoški najamnik, kapetan garde
MEŠTAR KALEOTI, savetnik, lekar i učitelj
njegovi lordovi vazali
EDRIK DEJN, gospodar Zvezdopada
Glavne kuće zaklete na vernost Sunčevom koplju su Džordejn, Santagar, Alirion,
Toland, Ironvud, Vil, Fauler i Dejn.

KUĆA TIRELA

Lord Tirel od Visokog Sada obznanio je svoju podršku kralju Renliju nakon što
se Renli venčao s njegovom kćeri Margeri, i poveo je većinu svojih glavnih vazala
pod Renlijev barjak. Simbol Tirela je zlatna ruža na zelenom polju. Njihove reći su
Rastemo snažni.
MEJS TIREL, gospodar Visokog Sada, zaštitnik Juga, branilac Krajina, visoki
maršal Hvata i kraljeva desna ruka
njegova žena LEDI ALERIJA, od kuće Hajtauera iz Starigrada
njihova deca
VILAS, najstariji sin, naslednik Visokog Sada
SER GARLAN, zvani SMELI, njihov drugi sin
SER LORAS, Vitez od Cveća, njihov najmlađi sin, lord zapovednik Dugine
garde
MARGERI, njihova kći, devica od petnaest leta, nedavno udata za Renlija
Barateona
njegova obudovela majka, LEDI OLENA, od kuće Redvina, zvana KRALJICA
OD TRNJA
njegove sestre
MINA, udata za Pakstera Redvina, gospodara Senice
njihova deca
SER HORAS REDVIN, posprdno zvan i UŽASNI, blizanac Hoberov
SER HOBER REDVIN, posprdno zvan i SLINAVI, blizanac Horasov
DEZMERA REDVIN, devica od šesnaest leta
DŽENA, udata za ser Džona Fosoveja
njegovi stričevi
GART, zvani DEBELI, lord domostrojitelj Visokog Sada
Gartova kopilad GARS i GARET CVETNI
SER MORIN, lord zapovednik Gradske straže Starigrada
njegovo domaćinstvo
MEŠTAR LOMIS, savetnik, lekar i učitelj
IGON VIRVEL, kapetan garde
SER VORTIMER KREJN, kaštelan

SALČIĆ, luda, izuzetno debeo

LJUDI IZ NOĆNE STRAŽE
Noćna straža čuva čitavo kraljevstvo, i zakleta je da se ne meša u građanske
ratove i borbe oko prestola. Po tradiciji, u vreme buna ona se klanja svim
kraljevima, a ne sluša nijednog.
U Crnom zamku
DŽEOR MORMONT, lord zapovednik Noćne straže, zvani MATORI
MEDVED
njegov kućeupravitelj i štitonoša, DŽON SNEŽNI, kopile iz Zimovrela, zvan
LORD SNEŽNI
Džonov beli jezovuk, DUH
MEŠTAR EMON (TARGARJEN), savetnik i lekar
SEMVEL TARLI i KLIDAS, njegovi kućepazitelji
BENDŽEN STARK, prvi izvidnik, nestao s one strane Zida
TOREN SMOLVUD, iskusan izvidnik
DŽARMEN BAKVEL, iskusan izvidnik
SER OTIN VITERS, SER ALADEJL VINČ, GREN, PIPAR, MATAR, ELRON,
LARK zvani SESTRANIN, izvidnici
OTEL JARVIK, prvi graditelj
HALDER, ALBET, graditelji
BOUEN MARŠ, lord kućeupravitelj
ČET, kućeupravitelj i psetar
EDISON TOLET, zvani ŽALOBNI ED, potišteni štitonoša
OBREDNIK SELADAR, božji sluga i pijanac
SER ENDRU TART, kaštelan
braća iz Crnog zamka
DONAL NOJI, jednoruki kovač i oružar
TROPRSTI HOB, kuvar
DŽEREN, RAST, KUGEN, regruti još na obuci
KONVI, GVERIN, „lutajuće vrane“, regruteri koji sakupljaju siročiće i zločince
za Zid
JOREN, starešina „lutajućih vrana“
PRED, SECIDŽEK, VOT, REJZEN, KIL, regruti na putu za Zid
KOS, GEREN, DOBER, KURZ, GRIZAČ, RORDŽ, DŽAKEN H’GAR, zločinci
na putu za Zid

ZELENORUKI LOMI, DŽENDRI, TARBER, PITULJICA, ARI, siročići na putu
za Zid
U Istočnoj Morobdiji
KOTER PAJK, zapovednik, Istočna Morobdija
SER ALISER TORN, kastelan
braća u Istočnoj Morobdiji
DAREON, kućeupravitelj i pevač
U Kuli senki
SER DENIS MALISTER, zapovednik, Kula senki
KORIN zvani POLUŠAKA, iskusan izvidnik
DOLBRIDŽ, stari štitonoša, iskusan izvidnik
EBEN, KAMENZMIJA, izvidnici

IZRAZI ZAHVALNOSTI
Još pojedinosti, još đavola.
Ovog puta, među anđelima koji su ih rasterali bili su i Volter Džon Viljams,
Sejdž Voker, Melinda Snodgras i Karl Kejm.
Takođe hvala i mojim strpljivim urednicima i izdavačima: En Groil, Ni Taublib,
Džoj Čemberlen, Džejn Džonson i Malkomu Edvardsu.
I konačno, kaciga dole za Pariš i njenu Čudotvornu Kafu, gorivo na kom je
sagrađeno Sedam kraljevstava.

obrada : Lena
http://www.balkandownload.org

{1}

Torn (thorne) - engl.: trn (prim. prev.)

